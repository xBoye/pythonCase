《题情人药栏》唐朝·万楚
敛眉语芳草，何许太无情。正见离人别，春心相向生。

《河上逢落花》唐朝·万楚
河水浮落花，花流东不息。应见浣纱人，为道长相忆。

《入朝洛堤步月》唐朝·上官仪
脉脉广川流，驱马历长洲。鹊飞山月曙，蝉噪野风秋。

《从驾闾山咏马》唐朝·上官仪
桂香尘处减，练影月前空。定惑由关吏，徒嗟塞上翁。

《和韦使君秋夜见寄》唐朝·丘丹
露滴梧叶鸣，秋风桂花发。中有学仙侣，吹箫弄山月。

《奉酬韦苏州使君》唐朝·丘丹
久作烟霞侣，暂将簪组亲。还同褚伯玉，入馆忝州人。

《和韦使君听江笛送陈侍御》唐朝·丘丹
离樽闻夜笛，寥亮入寒城。月落车马散，凄恻主人情。

《左掖梨花》唐朝·丘为
冷艳全欺雪，馀香乍入衣。春风且莫定，吹向玉阶飞。

《春雪》唐朝·东方虬
春雪满空来，触处似花开。不知园里树，若个是真梅。

《送人入金华》唐朝·严维
明月双溪水，清风八咏楼。昔年为客处，今日送君游。

《赠送朱放》唐朝·严维
昔年居汉水，日醉习家池。道胜迹常在，名高身不知。

《西域寺》唐朝·义净
众美仍罗列，群英已古今。也知生死分，那得不伤心。

《咏破帘》唐朝·乔氏
已漏风声罢，绳持也不禁。一从经落后，无复有贞心。

《东阳涵碧亭》唐朝·于兴宗
高低竹杂松，积翠复留风。路剧阴溪里，寒生暑气中。

《咏项羽》唐朝·于季子
北伐虽全赵，东归不王秦。空歌拔山力，羞作渡江人。

《咏汉高祖》唐朝·于季子
百战方夷项，三章且代秦。功归萧相国，气尽戚夫人。

《南行别弟》唐朝·于季子
万里人南去，三春雁北飞。不知何岁月，得与尔同归。

《劝酒》唐朝·于武陵
劝君金屈卮，满酌不须辞。花发多风雨，人生足别离。

《长信宫》唐朝·于武陵
莫问古宫名，古宫空有城。惟应东去水，不改旧时声。

《高楼》唐朝·于武陵
远天明月出，照此谁家楼。上有罗衣裳，凉风吹不休。

《青楼曲》唐朝·于濆
青楼临大道，一上一回老。所思终不来，极目伤春草。

《自吟》唐朝·于良史
出身三十年，发白衣犹碧。日暮倚朱门，从朱污袍赤。

《洛中有怀》唐朝·于邺
潺潺伊洛河，寂寞少恩波。銮驾久不幸，洛阳春草多。

《送魏山韦处士》唐朝·于邺
阴阴亭际间，相顾惨离颜。一片云飞去，嵯峨空魏山。

《长信宫》唐朝·于邺
莫问古宫名，古宫空有城。惟应东去水，不改旧时声。

《高楼》唐朝·于邺
远天明月出，照此谁家楼。上有罗衣裳，凉风吹不休。

《途中寄杨涉》唐朝·于鹄
萧萧卢荻晚，一径入荒陂。日色云收处，蛙声雨歇时。

《会真诗》唐朝·云台峰女仙
人世徒纷扰，其生似梦华。谁言今昔里，俯首视云霞。

《会真诗》唐朝·云台峰女仙
几劫澄烦思，今身仅小成。誓将云外隐，不向世间存。

《会真诗》唐朝·云台峰女仙
绰约离尘世，从容上太清。云衣无绽日，鹤驾没遥程。

《会真诗》唐朝·云台峰女仙
华岳无三尺，东瀛仅一杯。入云骑彩凤，歌舞上蓬莱。

《会真诗》唐朝·云台峰女仙
共作云山侣，俱辞世界尘。静思前日事，抛却几年身。

《相和歌辞·王昭君》唐朝·令狐楚
锦车天外去，毳幕云中开。魏阙苍龙远，萧关赤雁哀。

《杂曲歌辞·圣明乐》唐朝·令狐楚
海浪恬丹徼，边尘靖黑山。从今万里外，不复镇萧关。

《圣明乐》唐朝·令狐楚
海浪恬月徼，边尘静异山。从今万里外，不复锁萧关。

《春闺思》唐朝·令狐楚
戴胜飞晴野，凌澌下浊河。春风楼上望，谁见泪痕多。

《思君恩》唐朝·令狐楚
小苑莺歌歇，长门蝶舞多。眼看春又去，翠辇不经过。

《王昭君》唐朝·令狐楚
锦车天外去，毳幕雪中开。魏阙苍龙远，萧关赤雁哀。

《李相薨后题断金集》唐朝·令狐楚
一览断金集，载悲埋玉人。牙弦千古绝，珠泪万行新。

《血书诗》唐朝·任彦思家鬼
物类易迁变，我行人不见。珍重任彦思，相别日已远。

《题升山》唐朝·任生
城外升山寺，城中望宛然。及登无半日，欲到已经年。

《宫怨》唐朝·任翻
泪干红落脸，心尽白垂头。自此方知怨，从来岂信愁。

《惜花》唐朝·任翻
无语与花别，细看枝上红。明年又相见，还恐是愁中。

《李皋试诗》唐朝·何仲举
似玉来投狱，抛家去就枷。可怜两片木，夹却一枝花。

《赋得御制句朔野阵云飞》唐朝·何象
塞日穿痕断，边鸿背影飞。缥缈浮黄屋，阴沈护御衣。

《怀故园》唐朝·修睦
故园归未得，此日意何伤。独坐水边草，水流春日长。

《射雉词》唐朝·储光羲
曝暄理新翳，迎春射鸣雉。原田遥一色，皋陆旷千里。

《同武平一员外游湖》唐朝·储光羲
竹吹留歌扇，莲香入舞衣。前溪多曲溆，乘兴莫先归。

《关山月》唐朝·储光羲
一雁过连营，繁霜覆古城。胡笳在何处，半夜起边声。

《玉真公主山居》唐朝·储光羲
山北天泉苑，山西凤女家。不言沁园好，独隐武陵花。

《沧浪峡》唐朝·储光羲
沧浪临古道，道上若成尘。自有沧浪峡，谁为无事人。

《奉真观》唐朝·储光羲
真门迥向北，驰道直向西。为与天光近，云色成虹霓。

《登芜城》唐朝·储嗣宗
昔人登此地，丘垄已前悲。今日又非昔，春风能几时。

《沧浪峡》唐朝·储嗣宗
沧浪临古道，道上石成尘。自有沧浪峡，谁为无事人。

《垓城》唐朝·储嗣宗
百战未言非，孤军惊夜围。山河意气尽，泪湿美人衣。

《村月》唐朝·储嗣宗
月午篱南道，前村半隐林。田翁独归处，荞麦露花深。

《早春》唐朝·储嗣宗
野树花初发，空山独见时。踟蹰历阳道，乡思满南枝。

《金锁诗》唐朝·僖宗宫人
玉烛制袍夜，金刀呵手裁。锁寄千里客，锁心终不开。

《奉和春日池台》唐朝·元万顷
日影飞花殿，风文积草池。凤楼通夜敞，虬辇望春移。

《题翰林东阁前小松》唐朝·元稹
檐碍修鳞亚，霜侵簇翠黄。唯馀入琴韵，终待舜弦张。

《西还》唐朝·元稹
悠悠洛阳梦，郁郁灞陵树。落日正西归，逢君又东去。

《与乐天同葬杓直》唐朝·元稹
元伯来相葬，山涛誓抚孤。不知他日事，兼得似君无。

《旅眠》唐朝·元稹
内外都无隔，帷屏不复张。夜眠兼客坐，同在火炉床。

《合衣寝》唐朝·元稹
良夕背灯坐，方成合衣寝。酒醉夜未阑，几回颠倒枕。

《竹簟》唐朝·元稹
竹簟衬重茵，未忍都令卷。忆昨初来日，看君自施展。

《象人》唐朝·元稹
被色空成象，观空色异真。自悲人是假，那复假为人。

《岁日》唐朝·元稹
一日今年始，一年前事空。凄凉百年事，应与一年同。

《赠熊士登》唐朝·元稹
平生本多思，况复老逢春。今日梅花下，他乡值故人。

《日高睡》唐朝·元稹
隔是身如梦，频来不为名。怜君近南住，时得到山行。

《辋川》唐朝·元稹
世累为身累，闲忙不自由。殷勤辋川水，何事出山流。

《天坛归》唐朝·元稹
为结区中累，因辞洞里花。还来旧城郭，烟火万人家。

《雨后》唐朝·元稹
倦寝数残更，孤灯暗又明。竹梢馀雨重，时复拂帘惊。

《晴日》唐朝·元稹
多病苦虚羸，晴明强展眉。读书心绪少，闲卧日长时。

《直台》唐朝·元稹
麋入神羊队，鸟惊海鹭眠。仍教百馀日，迎送直厅前。

《行宫》唐朝·元稹
寥落古行宫，宫花寂寞红。白头宫女在，闲坐说玄宗。

《醉行》唐朝·元稹
秋风方索漠，霜貌足暌携。今日骑骢马，街中醉蹋泥。

《指巡胡》唐朝·元稹
遣闷多凭酒，公心只仰胡。挺身唯直指，无意独欺愚。

《饮新酒》唐朝·元稹
闻君新酒熟，况值菊花秋。莫怪平生志，图销尽日愁。

《香球》唐朝·元稹
顺俗唯团转，居中莫动摇。爱君心不恻，犹讶火长烧。

《嘉陵水》唐朝·元稹
尔是无心水，东流有恨无。我心无说处，也共尔何殊。

《漫天岭赠僧》唐朝·元稹
五上两漫天，因师忏业缘。漫天无尽日，浮世有穷年。

《百牢关》唐朝·元稹
天上无穷路，生期七十间。那堪九年内，五度百牢关。

《二月十九日酬王十八全素》唐朝·元稹
君念世上川，嗟予老瘴天。那堪十日内，又长白头年。

《鱼中素》唐朝·元稹
重叠鱼中素，幽缄手自开。斜红馀泪迹，知著脸边来。

《桃花》唐朝·元稹
桃花浅深处，似匀深浅妆。春风助肠断，吹落白衣裳。

《逢白公》唐朝·元稹
远路事无限，相逢唯一言。月色照荣辱，长安千万门。

《赠窦十》唐朝·冯道
燕山窦十郎，教子有义方。灵椿一株老，丹桂五枝芳。

《感怀诗》唐朝·刘义度
昨日方髽髻，如今满颔髯。紫阁无心恋，青山有意潜。

《望月》唐朝·刘云
天汉凉秋夜，澄澄一镜明。山空猿屡啸，林静鹊频惊。

《见道边死人》唐朝·刘允济
凄凉徒见日，冥寞讵知年。魂兮不可问，应为直如弦。

《独饮》唐朝·刘叉
尽欲调太羹，自古无好手。所以山中人，兀兀但饮酒。

《嘲荆卿》唐朝·刘叉
白虹千里气，血颈一剑义。报恩不到头，徒作轻生士。

《代牛言》唐朝·刘叉
渴饮颍水流，饿喘吴门月。黄金如可种，我力终不竭。

《饿咏》唐朝·刘叉
文王久不出，贤士如土贱。妻孥从饿死，敢爱黄金篆。

《爱碣山石》唐朝·刘叉
碣石何青青，挽我双眼睛。爱尔多古峭，不到人间行。

《与孟东野》唐朝·刘叉
寒衣草木皮，饥饭葵藿根。不为孟夫子，岂识市井门。

《姚秀才爱予小剑因赠》唐朝·刘叉
一条古时水，向我手心流。临行泻赠君，勿薄细碎仇。

《老恨》唐朝·刘叉
雪打杉松残，补书书不完。懒学渭上翁，辛苦把钓竿。

《怨妇》唐朝·刘商
净扫黄金阶，飞霜皎如雪。下帘弹箜篌，不忍见秋月。

《绿珠怨》唐朝·刘商
从来上台榭，不敢倚阑干。零落知成血，高楼直下看。

《古意》唐朝·刘商
达晓寝衣冷，开帷霜露凝。风吹昨夜泪，一片枕前冰。

《哭萧抡》唐朝·刘商
何处哭故人，青门水如箭。当时水头别，从此不相见。

《送从弟赴上都》唐朝·刘商
车骑秦城远，囊装楚客贫。月明思远道，诗罢诉何人。

《登相国寺阁》唐朝·刘商
晴日登临好，春风各望家。垂杨夹城路，客思逐杨花。

《酬濬上人采药见寄》唐朝·刘商
玉英期共采，云岭独先过。应得灵芝也，诗情一倍多。

《曲水寺枳实》唐朝·刘商
枳实绕僧房，攀枝置药囊。洞庭山上橘，霜落也应黄。

《酬问师》唐朝·刘商
虚空无处所，仿佛似琉璃。诗境何人到，禅心又过诗。

《殷秀才求诗》唐朝·刘商
倾盖见芳姿，晴天琼树枝。连城犹隐石，唯有卞和知。

《行营即事》唐朝·刘商
万姓厌干戈，三边尚未和。将军夸宝剑，功在杀人多。

《贡院寄前主司萧尚书听》唐朝·刘太真
独坐贡闱里，愁心芳草生。山公昨夜事，应见此时情。

《伤死奴》唐朝·刘夷道
丹籍生涯浅，黄泉归路深。不及江陵树，千秋长作林。

《书怀》唐朝·刘幽求
心为明时尽，君门尚不容。田园迷径路，归去欲何从。

《咏木槿树题武进文明府厅》唐朝·刘庭琦
物情良可见，人事不胜悲。莫恃朝荣好，君看暮落时。

《采莲曲》唐朝·刘方平
落日晴江里，荆歌艳楚腰。采莲从小惯，十五即乘潮。

《长信宫》唐朝·刘方平
梦里君王近，宫中河汉高。秋风能再热，团扇不辞劳。

《京兆眉》唐朝·刘方平
新作蛾眉样，谁将月里同。有来凡几日，相效满城中。

《春雪》唐朝·刘方平
飞雪带春风，裴回乱绕空。君看似花处，偏在洛阳东。

《望夫石》唐朝·刘方平
佳人成古石，藓驳覆花黄。犹有春山杏，枝枝似薄妆。

《石城怀古》唐朝·刘洞
石城古岸头，一望思悠悠。几许六朝事，不禁江水流。

《边城柳》唐朝·刘皂
一株新柳色，十里断孤城。为近东西路，长悬离别情。

《琴曲歌辞·秋风引》唐朝·刘禹锡
何处秋风至，萧萧送雁群。朝来入庭树，孤客最先闻。

《杂曲歌辞·纪南歌》唐朝·刘禹锡
风烟纪南城，尘土荆门路。天寒猎兽者，走上樊姬墓。

《纪南歌》唐朝·刘禹锡
风烟纪南城，尘土荆门路。天寒多猎骑，走上樊姬墓。

《视刀环歌》唐朝·刘禹锡
常恨言语浅，不如人意深。今朝两相视，脉脉万重心。

《浑侍中宅牡丹》唐朝·刘禹锡
径尺千馀朵，人间有此花。今朝见颜色，更不向诸家。

《咏红柿子》唐朝·刘禹锡
晓连星影出，晚带日光悬。本因遗采掇，翻自保天年。

《吕八见寄郡内书怀因而戏和》唐朝·刘禹锡
文苑振金声，循良冠百城。不知今史氏，何处列君名。

《秋风引》唐朝·刘禹锡
何处秋风至，萧萧送雁群。朝来入庭树，孤客最先闻。

《路傍曲》唐朝·刘禹锡
南山宿雨晴，春入凤凰城。处处闻弦管，无非送酒声。

《君山怀古》唐朝·刘禹锡
属车八十一，此地阻长风。千载威灵尽，赭山寒水中。

《庭竹》唐朝·刘禹锡
露涤铅粉节，风摇青玉枝。依依似君子，无地不相宜。

《唐郎中宅与诸公同饮酒看牡丹》唐朝·刘禹锡
今日花前饮，甘心醉数杯。但愁花有语，不为老人开。

《经檀道济故垒》唐朝·刘禹锡
万里长城坏，荒营野草秋。秣陵多士女，犹唱白符鸠。

《伤独孤舍人》唐朝·刘禹锡
昔别矜年少，今悲丧国华。远来同社燕，不见早梅花。

《再伤庞尹》唐朝·刘禹锡
京兆归何处，章台空暮尘。可怜鸾镜下，哭杀画眉人。

《鄂渚留别李二十一表臣大夫》唐朝·刘禹锡
高樯起行色，促柱动离声。欲问江深浅，应如远别情。

《和游房公旧竹亭闻琴绝句》唐朝·刘禹锡
尚有竹间路，永无綦下尘。一闻流水曲，重忆餐霞人。

《罢和州游建康》唐朝·刘禹锡
秋水清无力，寒山暮多思。官闲不计程，遍上南朝寺。

《九日登高》唐朝·刘禹锡
世路山河险，君门烟雾深。年年上高处，未省不伤心。

《答柳子厚》唐朝·刘禹锡
年方伯玉早，恨比四愁多。会待休车骑，相随出罻罗。

《状江南·季秋》唐朝·刘蕃
江南季秋天，栗熟大如拳。枫叶红霞举，苍芦白浪川。

《嘲李叔慎、贺兰僧伽、杜善贤》唐朝·刘行敏
叔慎骑乌马，僧伽把漆弓。唤取长安令，共猎北山熊。

《立秋》唐朝·刘言史
兹晨戒流火，商飙早已惊。云天收夏色，木叶动秋声。

《别落花》唐朝·刘言史
风艳霏霏去，羁人处处游。明年纵相见，不在此枝头。

《琴曲歌辞·湘妃》唐朝·刘长卿
帝子不可见，秋风来暮思。婵娟湘江月，千载空蛾眉。

《逢雪宿芙蓉山主人》唐朝·刘长卿
日暮苍山远，天寒白屋贫。柴门闻犬吠，风雪夜归人。

《送张起、崔载华之闽中》唐朝·刘长卿
朝无寒士达，家在旧山贫。相送天涯里，怜君更远人。

《赠秦系征君》唐朝·刘长卿
群公谁让位，五柳独知贫。惆怅青山路，烟霞老此人。

《秦系顷以家事获谤》唐朝·刘长卿
初迷武陵路，复出孟尝门。回首江南岸，青山与旧恩。

《湘妃》唐朝·刘长卿
帝子不可见，秋风来暮思。婵娟湘江月，千载空蛾眉。

《斑竹》唐朝·刘长卿
苍梧千载后，斑竹对湘沅。欲识湘妃怨，枝枝满泪痕。

《春草宫怀古》唐朝·刘长卿
君王不可见，芳草旧宫春。犹带罗裙色，青青向楚人。

《正朝览镜作》唐朝·刘长卿
憔悴逢新岁，茅扉见旧春。朝来明镜里，不忍白头人。

《送张十八归桐庐》唐朝·刘长卿
归人乘野艇，带月过江村。正落寒潮水，相随夜到门。

《过白鹤观寻岑秀才不遇》唐朝·刘长卿
不知方外客，何事锁空房。应向桃源里，教他唤阮郎。

《入百丈涧见桃花晚开》唐朝·刘长卿
百丈深涧里，过时花欲妍。应缘地势下，遂使春风偏。

《寄龙山道士许法棱》唐朝·刘长卿
悠悠白云里，独住青山客。林下昼焚香，桂花同寂寂。

《送方外上人》唐朝·刘长卿
孤云将野鹤，岂向人间住。莫买沃洲山，时人已知处。

《送灵澈上人》唐朝·刘长卿
苍苍竹林寺，杳杳钟声晚。荷笠带夕阳，青山独归远。

《茱萸湾北答崔载华问》唐朝·刘长卿
荒凉野店绝，迢递人烟远。苍苍古木中，多是隋家苑。

《江中对月》唐朝·刘长卿
空洲夕烟敛，望月秋江里。历历沙上人，月中孤渡水。

《将赴东都上李相公》唐朝·刘长川
四海兵初偃，平津阁正开。谁知大炉下，还有不然灰。

《唐乐府十首·望归马》唐朝·刘驾
东人望归马，马归莲峰下。莲峰与地平，亦不更征兵。

《唐乐府十首·田西边》唐朝·刘驾
刀剑作锄犁，耕田古城下。高秋禾黍多，无地放羊马。

《唐乐府十首·乐边人》唐朝·刘驾
在乡身亦劳，在边腹亦饱。父兄若一处，任向边头老。

《秦娥》唐朝·刘驾
秦娥十四五，面白于指爪。羞人夜采桑，惊起戴胜鸟。

《牧童》唐朝·刘驾
牧童见客拜，山果怀中落。昼日驱牛归，前溪风雨恶。

《赋得岸花临水发》唐朝·包融
笑笑傍溪花，丛丛逐岸斜。朝开川上日，夜发浦中霞。

《寄外兄魏澈》唐朝·卢仝
何处堪惆怅，情亲不得亲。兴宁楼上月，辜负酒家春。

《新月》唐朝·卢仝
仙宫云箔卷，露出玉帘钩。清光无所赠，相忆凤凰楼。

《解闷》唐朝·卢仝
人生都几日，一半是离忧。但有尊中物，从他万事休。

《忆酒寄刘侍郎》唐朝·卢仝
爱酒如偷蜜，憎醒似见刀。君为麹糵主，酒醴莫辞劳。

《新蝉》唐朝·卢仝
泉溜潜幽咽，琴鸣乍往还。长风翦不断，还在树枝间。

《村醉》唐朝·卢仝
昨夜村饮归，健倒三四五。摩挲青莓苔，莫嗔惊著汝。

《萧宅二三子赠答诗二十首·石让竹》唐朝·卢仝
自顾拨不转，何敢当主人。竹弟有清风，可以娱嘉宾。

《萧宅二三子赠答诗二十首·竹答客》唐朝·卢仝
竹弟谢石兄，清风非所任。随分有萧瑟，实无坚重心。

《萧宅二三子赠答诗二十首·石请客》唐朝·卢仝
竹弟虽让客，不敢当客恩。自惭埋没久，满面苍苔痕。

《萧宅二三子赠答诗二十首·马兰请客》唐朝·卢仝
兰兰是小草，不怕郎君骂。愿得随君行，暂到嵩山下。

《萧宅二三子赠答诗二十首·蛱蝶请客》唐朝·卢仝
粉末为四体，春风为生涯。愿得纷飞去，与君为眼花。

《萧宅二三子赠答诗二十首·客答蛱蝶》唐朝·卢仝
君是轻薄子，莫窥君子肠。且须看雀儿，雀儿衔尔将。

《酬徐公以新文见招》唐朝·卢仝
昨夜霜月明，果有清音生。便欲走相和，愁闻寒玉声。

《官舍迎内子有庭花开》唐朝·卢储
芍药斩新栽，当庭数朵开。东风与拘束，留待细君来。

《途中口号》唐朝·卢僎
抱玉三朝楚，怀书十上秦。年年洛阳陌，花鸟弄归人。

《南望楼》唐朝·卢僎
去国三巴远，登楼万里春。伤心江上客，不是故乡人。

《临川送别》唐朝·卢僎
秋郊日半隐，野树烟初映。风水正萧条，那甚动离咏。

《题殿前桂叶》唐朝·卢僎
桂树生南海，芳香隔楚山。今朝天上见，疑是月中攀。

《花落》唐朝·卢士衡
迎风啸未已，和雨落穀穀。千枝与万枝，不如一竿竹。

《寒食日戏赠李侍御》唐朝·卢延让
十二街如市，红尘咽不开。洒蹄骢马汗，没处看花来。

《哭亡将诗》唐朝·卢延让
自是硇砂发，非干骇石伤。牒高身上职，碗大背边创。

《题司空图壁》唐朝·卢携
姓氏司空贵，官班御史卑。老夫如且在，不用叹屯奇。

《遇边使》唐朝·卢殷
累年无的信，每夜梦边城。袖掩千行泪，书封一尺情。

《移住别居》唐朝·卢殷
自到西川住，唯君别有情。常逢对门远，又隔一重城。

《堋口逢友人》唐朝·卢殷
艰难别离久，中外往还深。已改当时法，空馀旧日心。

《登玉清》唐朝·卢照邻
绝顶横临日，孤峰半倚天。裴回拜真老，万里见风烟。

《曲池荷》唐朝·卢照邻
浮香绕曲岸，圆影覆华池。常恐秋风早，飘零君不知。

《浴浪鸟》唐朝·卢照邻
独舞依磐石，群飞动轻浪。奋迅碧沙前，长怀白云上。

《临阶竹》唐朝·卢照邻
封霜连锦砌，防露拂瑶阶。聊将仪凤质，暂与俗人谐。

《含风蝉》唐朝·卢照邻
高情临爽月，急响送秋风。独有危冠意，还将衰鬓同。

《葮川独泛》唐朝·卢照邻
倚棹春江上，横舟石岸前。山暝行人断，迢迢独泛仙。

《送二兄入蜀》唐朝·卢照邻
关山客子路，花柳帝王城。此中一分手，相顾怜无声。

《九陇津集》唐朝·卢照邻
落落树阴紫，澄澄水华碧。复有翻飞禽，裴回疑曳舄。

《游昌化山精舍》唐朝·卢照邻
宝地乘峰出，香台接汉高。稍觉真途近，方知人事劳。

《梦中诗》唐朝·卢献卿
卜筑郊原古，青山无四邻。扶疏绕屋树，寂寞独归人。

《相和歌辞·长门怨》唐朝·卢纶
空宫古廊殿，寒月照斜晖。卧听未央曲，满箱歌舞衣。

《杂曲歌辞·妾薄命》唐朝·卢纶
妾年初二八，两度嫁狂夫。薄命今犹在，坚贞扫地无。

《送畅当》唐朝·卢纶
四望无极路，千里流大河。秋风满离袂，唯老事唯多。

《酬李益端公夜宴见赠》唐朝·卢纶
戚戚一西东，十年今始同。可怜歌酒夜，相对两衰翁。

《酬人失题》唐朝·卢纶
孤鸾将鹤群，晴日丽春云。何幸晚飞者，清音长此闻。

《同李益伤秋》唐朝·卢纶
岁去人头白，秋来树叶黄。搔头向黄叶，与尔共悲伤。

《白发叹》唐朝·卢纶
发白晓梳头，女惊妻泪流。不知丝色后，堪得几回秋。

《长门怨》唐朝·卢纶
空空古廊殿，寒月落斜晖。卧听未央曲，满箱歌舞衣。

《妾薄命》唐朝·卢纶
妾年初二八，两度嫁狂夫。薄命今犹在，坚贞扫地无。

《赠李果毅》唐朝·卢纶
向日磨金镞，当风著锦衣。上城邀贼语，走马截雕飞。

《同钱郎中晚春过慈恩寺》唐朝·卢纶
不见僧中旧，仍逢雨后春。惜花将爱寺，俱是白头人。

《与畅当夜泛秋潭》唐朝·卢纶
萤火飏莲丛，水凉多夜风。离人将落叶，俱在一船中。

《春游东潭》唐朝·卢纶
移舟试望家，漾漾似天涯。日暮满潭雪，白鸥和柳花。

《赠别司空曙》唐朝·卢纶
有月曾同赏，无秋不共悲。如何与君别，又是菊花时。

《春词》唐朝·卢纶
北苑罗裙带，尘衢锦绣鞋。醉眠芳树下，半被落花埋。

《御沟水》唐朝·卢肇
万壑朝溟海，萦回岁月多。无如此沟水，咫尺奉天波。

《戏赠邵使君张郎》唐朝·卢象
少妇石榴裙，新妆白玉面。能迷张公子，不许时相见。

《蛱蝶行》唐朝·卢频
东园宫草绿，上下飞相逐。君恩不禁春，昨夜花中宿。

《东西行》唐朝·卢频
种荷玉盆里，不及沟中水。养雉黄金笼，见草心先喜。

《题青龙精舍》唐朝·卢骈
寿夭虽云命，荣枯亦大偏。不知雷氏剑，何处更冲天。

《上元放二雉》唐朝·司空图
婴网虽皆困，搴笼喜共归。无心期尔报，相见莫惊飞。

《中秋》唐朝·司空图
闲吟秋景外，万事觉悠悠。此夜若无月，一年虚过秋。

《偶题》唐朝·司空图
水榭花繁处，春晴日午前。鸟窥临槛镜，马过隔墙鞭。

《闲步》唐朝·司空图
几处白烟断，一川红树时。坏桥侵辙水，残照背村碑。

《春中》唐朝·司空图
伏溜侵阶润，繁花隔竹香。娇莺方晓听，无事过南塘。

《独望》唐朝·司空图
绿树连村暗，黄花出陌稀。远陂春草绿，犹有水禽飞。

《杂题》唐朝·司空图
孤枕闻莺起，幽怀独悄然。地融春力润，花泛晓光鲜。

《早朝》唐朝·司空图
白日新年好，青春上国多。街平双阙近，尘起五云和。

《永夜》唐朝·司空图
永夜疑无日，危时只赖山。旷怀休戚外，孤迹是非间。

《秦关》唐朝·司空图
形胜今虽在，荒凉恨不穷。虎狼秦国破，狐兔汉陵空。

《渡江》唐朝·司空图
秋江共僧渡，乡泪滴船回。一夜吴船梦，家书立马开。

《华清宫》唐朝·司空图
帝业山河固，离宫宴幸频。岂知驱战马，只是太平人。

《牛头寺》唐朝·司空图
终南最佳处，禅诵出青霄。群木澄幽寂，疏烟泛泬寥。

《感时上卢相》唐朝·司空图
兵待皇威振，人随国步安。万方休望幸，封岳始鸣銮。

《秋景》唐朝·司空图
景物皆难驻，伤春复怨秋。旋书红叶落，拟画碧云收。

《避乱》唐朝·司空图
离乱身偶在，窜迹任浮沉。虎暴荒居迥，萤孤黑夜深。

《长亭》唐朝·司空图
梅雨和乡泪，终年共酒衣。殷勤华表鹤，羡尔亦曾归。

《独坐》唐朝·司空图
幽径入桑麻，坞西逢一家。编篱薪带茧，补屋草和花。

《借居》唐朝·司空图
借住郊园久，仍逢夏景新。绿苔行屐稳，黄鸟傍窗频。

《重阳》唐朝·司空图
菊开犹阻雨，蝶意切于人。亦应知暮节，不比惜残春。

《有感》唐朝·司空图
灯影看须黑，墙阴惜草青。岁阑悲物我，同是冒霜萤。

《休休亭》唐朝·司空图
且喜安能保，那堪病更忧。可怜藜杖者，真个种瓜侯。

《乱后》唐朝·司空图
羽书传栈道，风火隔乡关。病眼那堪泣，伤心不到间。

《春山》唐朝·司空图
可是武陵溪，春芳著路迷。花明催曙早，云腻惹空低。

《乐府》唐朝·司空图
宝马跋尘光，双驰照路旁。喧传报戚里，明日幸长杨。

《乱前上卢相》唐朝·司空图
虏黠虽多变，兵骄即易乘。犹须劳斥候，勿遣大河冰。

《元日》唐朝·司空图
甲子今重数，生涯只自怜。殷勤元日日，欹午又明年。

《金陵怀古》唐朝·司空曙
辇路江枫暗，宫庭野草春。伤心庾开府，老作北朝臣。

《竹里径》唐朝·司空曙
幽径行迹稀，清阴苔色古。萧萧风欲来，乍似蓬山雨。

《黄子陂》唐朝·司空曙
岸芳春色晓，水影夕阳微。寂寂深烟里，渔舟夜不归。

《田鹤》唐朝·司空曙
散下渚田中，隐见菰蒲里。哀鸣自相应，欲作凌风起。

《药园》唐朝·司空曙
春园芳已遍，绿蔓杂红英。独有深山客，时来辨药名。

《石井》唐朝·司空曙
苔色遍春石，桐阴入寒井。幽人独汲时，先乐残阳影。

《板桥》唐朝·司空曙
横遮野水石，前带荒村道。来往见愁人，清风柳阴好。

《石莲花》唐朝·司空曙
今逢石上生，本自波中有。红艳秋风里，谁怜众芳后。

《远寺钟》唐朝·司空曙
杳杳疏钟发，因风清复引。中宵独听之，似与东林近。

《松下雪》唐朝·司空曙
不随晴野尽，独向深松积。落照入寒光，偏能伴幽寂。

《新柳》唐朝·司空曙
全欺芳蕙晚，似妒寒梅疾。撩乱发青条，春风来几日。

《唐昌公主院看花》唐朝·司空曙
遗殿空长闭，乘鸾自不回。至今荒草上，寥落旧花开。

《别张讚》唐朝·司空曙
今日山晴后，残蝉菊发时。登楼见秋色，何处最相思。

《晚思》唐朝·司空曙
蛩馀窗下月，草湿阶前露。晚景凄我衣，秋风入庭树。

《留卢秦卿》唐朝·司空曙
知有前期在，难分此夜中。无将故人酒，不及石尤风。

《哭麹山人》唐朝·司空曙
忆昔秋风起，君曾叹逐臣。何言芳草日，自作九泉人。

《过坚上人故院与李端同赋》唐朝·司空曙
旧依支遁宿，曾与戴颙来。今日空林下，唯知见绿苔。

《闻春雷》唐朝·司空曙
水国春雷早，阗阗若众车。自怜迁逐者，犹滞蛰藏馀。

《杂言》唐朝·司空曙
伏馀西景移，风雨洒轻絺。燕拂青芜地，蝉鸣红叶枝。

《玩花与卫象同醉》唐朝·司空曙
衰鬓千茎雪，他乡一树花。今朝与君醉，忘却在长沙。

《别卢纶》唐朝·司空曙
有月多同赏，无秋不共悲。如何与君别，又是菊黄时。

《寒塘》唐朝·司空曙
晓发梳临水，寒塘坐见秋。乡心正无限，一雁度南楼。

《为李魏公赋谢汧公》唐朝·司空曙
白雪高吟际，青霄远望中。谁言路遐旷，宫徵暗相通。

《梁城老人怨》唐朝·司空曙
朝为耕种人，暮作刀枪鬼。相看父子血，共染城壕水。

《送南中尉》唐朝·吏部选人
羡君初拜职，嗟我独无名。且是正员尉，全胜兼试卿。

《咏院中丛竹》唐朝·吕太一
擢擢当轩竹，青青重岁寒。心贞徒见赏，箨小未成竿。

《赠滕宗谅》唐朝·吕岩
华州回道人，来到岳阳城。别我游何处，秋空一剑横。

《赐齐州李希遇诗》唐朝·吕岩
少饮欺心酒，休贪不义财。福因慈善得，祸向巧奸来。

《题诗紫极宫》唐朝·吕岩
宫门一闲入，临水凭栏立。无人知我来，朱顶鹤声急。

《和舍弟惜花绝句》唐朝·吕温
去年无花看，今年未看花。更闻飘落尽，走马向谁家。

《和恭听晓笼中山鹊》唐朝·吕温
掩抑中天意，凄怆触笼音。惊晓一闻处，伤春千里心。

《吐蕃别馆月夜》唐朝·吕温
三五穷荒月，还应照北堂。回身向暗卧，不忍见圆光。

《巩路感怀》唐朝·吕温
马嘶白日暮，剑鸣秋气来。我心浩无际，河上空徘徊。

《吐蕃别馆送杨七录事先归》唐朝·吕温
愁云重拂地，飞雪乱遥程。莫虑前山暗，归人正眼明。

《楚州追制后舍弟直长安县失囚花下共饮》唐朝·吕温
天子收郡印，京兆责狱囚。狂兄与狂弟，不解对花愁。

《郡内书怀寄刘连州窦夔州》唐朝·吕温
朱邑何为者，桐乡有古祠。我心常所慕，二郡老人知。

《嘲柳州柳子厚》唐朝·吕温
柳州柳刺史，种柳柳江边。柳管依然在，千秋柳拂天。

《嘲黔南观察南卓》唐朝·吕温
终南南太守，南郡在云南。闲向南亭醉，南风变俗谈。

《状江南·仲冬》唐朝·吕渭
江南仲冬天，紫蔗节如鞭。海将盐作雪，出用火耕田。

《贞元十一年知贡举挠阁不能定去留寄诗前主司》唐朝·吕渭
独坐贡闱里，愁多芳草生。仙翁昨日事，应见此时情。

《咏痴》唐朝·吴人
榆儿复榆妇，造屋兼造车。十七八九夜，还书复借书。

《绝句》唐朝·吴公
去国投兹土，编茅隐旧踪。年年秋水上，独对数株松。

《赠谢府君》唐朝·吴兴神女
玉钗空中堕，金钏色已歇。独泣谢春风，秋夜伤明月。

《别章叟》唐朝·吴筠
平昔同邑里，经年不相思。今日成远别，相对心凄其。

《题缙云岭永望馆》唐朝·吴筠
人惊此路险，我爱山前深。犹恐佳趣尽，欲行且沉吟。

《题华山人所居》唐朝·吴筠
故人住南郭，邀我对芳樽。欢畅日云暮，不知城市喧。

《溪边》唐朝·吴融
溪边花满枝，百鸟带香飞。下有一白鹭，日斜翘石矶。

《和杨侍郎》唐朝·吴融
目极家山远，身拘禁苑深。烟霄惭暮齿，麋鹿愧初心。

《山居喜友人相访》唐朝·吴融
秋雨空山夜，非君不此来。高于剡溪雪，一棹到门回。

《远山》唐朝·吴融
隐隐隔千里，巍巍知几重。平时未能去，梦断一声钟。

《江树》唐朝·吴融
终日冲奔浪，何年坠乱风。谢公堪入咏，目极在云中。

《蔷薇》唐朝·吴融
万卉春风度，繁花夏景长。馆娃人尽醉，西子始新妆。

《塞上》唐朝·周朴
受降城必破，回落陇头移。蕃道北海北，谋生今始知。

《临川山行》唐朝·周瑀
朝见青山雪，暮见青山云。云山无断绝，秋思日纷纷。

《道傍木》唐朝·唐备
狂风拔倒树，树倒根已露。上有数枝藤，青青犹未悟。

《葡萄》唐朝·唐彦谦
金谷风露凉，绿珠醉初醒。珠帐夜不收，月明堕清影。

《春草》唐朝·唐彦谦
随梦入池塘，无心在金谷。青风自年年，吹遍天涯绿。

《小院》唐朝·唐彦谦
小院无人夜，烟斜月转明。清宵易惆怅，不必有离情。

《春雪初霁杏花正芳月上夜吟》唐朝·唐彦谦
霁景明如练，繁英杏正芳。姮娥应有语，悔共雪争光。

《文惠宫人》唐朝·唐彦谦
认得前家令，宫人泪满裾。不知梁佐命，全是沈尚书。

《赠窦尊师》唐朝·唐彦谦
我爱窦高士，弃官仍在家。为嫌句漏令，兼不要丹砂。

《咏破扇》唐朝·唐怡
轮如明月尽，罗似薄云穿。无由重掩笑，分在秋风前。

《述怀》唐朝·唐怡
万事皆零落，平生不可思。惟馀酒中趣，不减少年时。

《赠妻诗》唐朝·唐晅
峄阳桐半死，延津剑一沈。如何宿昔内，空负百年心。

《赠亡妻张氏》唐朝·唐暄
峄阳桐半死，延津剑一沈。如何宿昔内，空负百年心。

《题户诗》唐朝·唐末僧
枕有思乡泪，门无问疾人。尘埋床下履，风动架头巾。

《感遇》唐朝·喻凫
江乡十年别，京国累日同。在客几多事，俱付酒杯中。

《晚思》唐朝·喻凫
鹤下紫阁云，沈沈翠微雨。独坐正无言，孤庄一声杵。

《赠空禅师》唐朝·喻凫
虎见修行久，松知夏腊高。寒堂坐风雨，瞑目尚波涛。

《西山寒日逢韦侍御》唐朝·喻凫
獬豸霜中貌，龙钟病后颜。惨伤此身事，风雪动江山。

《题禅院》唐朝·喻凫
无花地亦香，有鹤松多直。向此奚必孤，山僧尽相识。

《惊秋》唐朝·喻凫
莺啭才间关，蝉鸣旋萧屑。如何两鬓毛，不作千枝雪。

《梦崔嘏妻诗》唐朝·国邵南
莫以真留妾，从他理管弦。容华难久驻，知得几多年。

《药圃》唐朝·夏侯子云
绿叶红英遍，仙经自讨论。偶移岩畔菊，锄断白云根。

《题洛苑梧叶上》唐朝·天宝宫人
旧宠悲秋扇，新恩寄早春。聊题一片叶，将寄接流人。

《答人》唐朝·太上隐者
偶来松树下，高枕石头眠。山中无历日，寒尽不知年。

《讽刘炎索贿诗》唐朝·太守
未到桃源时，长忆出家景。及到桃源了，还似鉴中影。

《送薛二十三郎中赴婺州》唐朝·姚合
我住浙江西，君去浙江东。日日心来往，不畏浙江风。

《别杭州》唐朝·姚合
醉与江涛别，江涛惜我游。他年婚嫁了，终老此江头。

《秋中夜坐》唐朝·姚合
疏散永无事，不眠常夜分。月中松露滴，风引鹤同闻。

《春日游慈恩寺》唐朝·姚合
年长归何处，青山未有家。赏春无酒饮，多看寺中花。

《和李十二舍人冬至日》唐朝·姚合
献寿人皆庆，南山复北堂。从今千万日，此日又初长。

《访僧法通不遇》唐朝·姚合
访师师不遇，礼佛佛无言。依旧将烦恼，黄昏入宅门。

《咏新菊》唐朝·姚合
黄金色未足，摘取且尝新。若待重阳日，何曾异众人。

《题鹤雏》唐朝·姚合
羽毛生未齐，嶛峭丑于鸡。夜夜穿笼出，捣衣砧上栖。

《老马》唐朝·姚合
卧来扶不起，唯向主人嘶。惆怅东郊道，秋来雨作泥。

《古碑》唐朝·姚合
荒田一片石，文字满青苔。不是逢闲客，何人肯读来。

《佛舍见胡子有嘲》唐朝·姚合
明明复夜夜，胡子即成翁。唯是真知性，不来生灭中。

《白鼻騧》唐朝·姚合
为底胡姬酒，长来白鼻騧。摘莲抛水上，郎意在浮花。

《制履赠杨达》唐朝·姚月华
金刀剪紫绒，与郎作轻履。愿化双仙凫，飞来入闺里。

《城上吟》唐朝·子兰
古冢密于草，新坟侵官道。城外无闲地，城中人又老。

《襄阳曲》唐朝·子兰
为忆南游人，移家大堤住。千帆万帆来，尽过门前去。

《诫贪》唐朝·子兰
多求待心足，未足旋倾覆。明知贪者心，求荣不求辱。

《落叶》唐朝·孔德绍
早秋惊叶落，飘零似客心。翻飞未肯下，犹言惜故林。

《侍宴咏石榴》唐朝·孔绍安
可惜庭中树，移根逐汉臣。只为来时晚，花开不及春。

《咏夭桃》唐朝·孔绍安
结叶还临影，飞香欲遍空。不意馀花落，翻沉露井中。

《赠蔡君》唐朝·孔绍安
畴昔同幽谷，伊尔迁乔木。赫奕盛青紫，讨论穷简牍。

《落叶》唐朝·孔绍安
早秋惊落叶，飘零似客心。翻飞未肯下，犹言惜故林。

《将赴东都上李相国》唐朝·孙叔向
四海兵初偃，平津阁正开。谁知大炉火，还有不然灰。

《失题》唐朝·孙处玄
汉家轻壮士，无状杀彭王。一遇风尘起，令谁守四方。

《同洛阳李少府观永乐公主入蕃》唐朝·孙逖
边地莺花少，年来未觉新。美人天上落，龙塞始应春。

《访羊尊师》唐朝·孙革
松下问童子，言师采药去。只在此山中，云深不知处。

《独游家园》唐朝·孟氏
可惜春时节，依前独自游。无端两行泪，长只对花流。

《答少年》唐朝·孟氏
谁家少年儿，心中暗自欺。不道终不可，可即恐郎知。

《维扬少年与孟氏赠答诗》唐朝·孟氏
可惜春时节，依然独自游。无端两行泪，长只对花流。

《维扬少年与孟氏赠答诗》唐朝·孟氏
谁家少年儿，心中暗自欺。不道终不可，可即恐郎知。

《宴荣二山池》唐朝·孟浩然
甲第开金穴，荣期乐自多。枥嘶支遁马，池养右军鹅。

《醉后赠马四》唐朝·孟浩然
四海重然诺，吾尝闻白眉。秦城游侠客，相得半酣时。

《赠王九》唐朝·孟浩然
日暮田家远，山中勿久淹。归人须早去，稚子望陶潜。

《送朱大入秦》唐朝·孟浩然
游人武陵去，宝剑直千金。分手脱相赠，平生一片心。

《送友人之京》唐朝·孟浩然
君登青云去，予望青山归。云山从此别，泪湿薜萝衣。

《送张郎中迁京》唐朝·孟浩然
碧溪常共赏，朱邸忽迁荣。豫有相思意，闻君琴上声。

《同张将蓟门观灯》唐朝·孟浩然
异俗非乡俗，新年改故年。蓟门看火树，疑是烛龙燃。

《张郎中梅园中》唐朝·孟浩然
绮席铺兰杜，珠盘折芰荷。故园留不住，应是恋弦歌。

《北涧泛舟》唐朝·孟浩然
北涧流恒满，浮舟触处通。沿洄自有趣，何必五湖中。

《春晓》唐朝·孟浩然
春眠不觉晓，处处闻啼鸟。夜来风雨声，花落知多少。

《洛中访袁拾遗不遇》唐朝·孟浩然
洛阳访才子，江岭作流人。闻说梅花早，何如北地春。

《檀溪寻故人》唐朝·孟浩然
花伴成龙竹，池分跃马溪。田园人不见，疑向洞中栖。

《扬子津望京口》唐朝·孟浩然
北固临京口，夷山近海滨。江风白浪起，愁杀渡头人。

《同储十二洛阳道中作》唐朝·孟浩然
珠弹繁华子，金羁游侠人。酒酣白日暮，走马入红尘。

《初下浙江舟中口号》唐朝·孟浩然
八月观潮罢，三江越海浔。回瞻魏阙路，空复子牟心。

《宿建德江》唐朝·孟浩然
移舟泊烟渚，日暮客愁新。野旷天低树，江清月近人。

《问舟子》唐朝·孟浩然
向夕问舟子，前程复几多。湾头正堪泊，淮里足风波。

《戏题》唐朝·孟浩然
客醉眠未起，主人呼解酲。已言鸡黍熟，复道瓮头清。

《壮士吟》唐朝·孟迟
壮士何曾悲，悲即无回期。如何易水上，未歌泪先垂。

《徐波渡》唐朝·孟迟
晓月千重树，春烟十里溪。过来还过去，此路不知迷。

《题嘉祥驿》唐朝·孟迟
树顶烟微绿，山根菊暗香。何人独鞭马，落日上嘉祥。

《怀郑洎》唐朝·孟迟
风兰舞幽香，雨叶堕寒滴。美人来不来，前山看向夕。

《相和歌辞·怨诗》唐朝·孟郊
试妾与君泪，两处滴池水。看取芙蓉花，今年为谁死。

《归信吟》唐朝·孟郊
泪墨洒为书，将寄万里亲。书去魂亦去，兀然空一身。

《怨诗》唐朝·孟郊
试妾与君泪，两处滴池水。看取芙蓉花，今年为谁死。

《闲怨》唐朝·孟郊
妾恨比斑竹，下盘烦冤根。有笋未出土，中已含泪痕。

《古意》唐朝·孟郊
河边织女星，河畔牵牛郎。未得渡清浅，相对遥相望。

《古别离》唐朝·孟郊
欲别牵郎衣，郎今到何处。不恨归来迟，莫向临邛去。

《古兴》唐朝·孟郊
楚血未干衣，荆虹尚埋辉。痛玉不痛身，抱璞求所归。

《游子》唐朝·孟郊
萱草生堂阶，游子行天涯。慈亲倚堂门，不见萱草花。

《再下第》唐朝·孟郊
一夕九起嗟，梦短不到家。两度长安陌，空将泪见花。

《渭上思归》唐朝·孟郊
独访千里信，回临千里河。家在吴楚乡，泪寄东南波。

《过彭泽》唐朝·孟郊
扬帆过彭泽，舟人讶叹息。不见种柳人，霜风空寂历。

《旅行》唐朝·孟郊
楚水结冰薄，楚云为雨微。野梅参差发，旅榜逍遥归。

《赠建业契公》唐朝·孟郊
师住青山寺，清华常绕身。虽然到城郭，衣上不栖尘。

《送柳淳》唐朝·孟郊
青山临黄河，下有长安道。世上名利人，相逢不知老。

《留弟郢不得送之江南》唐朝·孟郊
刚有下水船，白日留不得。老人独自归，苦泪满眼黑。

《喜雨》唐朝·孟郊
朝见一片云，暮成千里雨。凄清湿高枝，散漫沾荒土。

《春雨后》唐朝·孟郊
昨夜一霎雨，天意苏群物。何物最先知，虚庭草争出。

《山下泉》唐朝·宇文鼎
可致清川广，难量利物功。涓流此山下，谁识去无穷。

《幽恨诗》唐朝·安邑坊女
卜得上峡日，秋江风浪多。巴陵一夜雨，肠断木兰歌。

《渡汉江》唐朝·宋之问
岭外音书断，经冬复历春。近乡情更怯，不敢问来人。

《嵩山夜还》唐朝·宋之问
家住嵩山下，好采旧山薇。自省游泉石，何曾不夜归。

《湖中别鉴上人》唐朝·宋之问
愿与道林近，在意逍遥篇。自有灵佳寺，何用沃洲禅。

《答田征君》唐朝·宋之问
山游杳何处，迟回伊洛间。归寝忽成梦，宛在嵩丘山。

《河阳》唐朝·宋之问
昔日河阳县，氛氲香气多。曹娘娇态尽，春树不堪过。

《燕巢军幕》唐朝·宋之问
非关怜翠幕，不是厌朱楼。故来呈燕颔，报道欲封侯。

《咏省壁画鹤》唐朝·宋之问
粉壁图仙鹤，昂藏真气多。鶱飞竟不去，当是恋恩波。

《广州朱长史座观妓》唐朝·宋之问
歌舞须连夜，神仙莫放归。参差随暮雨，前路湿人衣。

《谒二妃庙》唐朝·宋之问
还以金屋贵，留兹宝席尊。江凫啸风雨，山鬼泣朝昏。

《赠严侍御》唐朝·宋之问
受脤清边服，乘骢历塞尘。当闻汉雪耻，羞共虏和亲。

《在荆州重赴岭南》唐朝·宋之问
梦泽三秋日，苍梧一片云。还将鹓鹭羽，重入鹧鸪群。

《则天皇后挽歌》唐朝·宋之问
象物行周礼，衣冠集汉都。谁怜事虞舜，下里泣苍梧。

《邓国太夫人挽歌》唐朝·宋之问
鸾死铅妆歇，人亡锦字空。悲端若能减，渭水亦应穷。

《杨将军挽歌》唐朝·宋之问
亭寒照苦月，陇暗积愁云。今日山门树，何处有将军。

《送苏尚书赴益州》唐朝·宋璟
我望风烟接，君行霰雪飞。园亭若有送，杨柳最依依。

《题红叶》唐朝·宣宗宫人
流水何太急，深宫尽日闲。殷勤谢红叶，好去到人间。

《湖城厅吟》唐朝·密陀僧
黄帝上天时，鼎湖元在兹。七十二玉女，化作黄金芝。

《又吟》唐朝·富春沙际鬼
莫问我姓名，向君言亦空。潮生沙骨冷，魂魄悲秋风。

《歇后》唐朝·封抱一
面作天地玄，鼻有雁门紫。既无左达承，何劳罔谈彼。

《维扬少年与孟氏赠答诗》唐朝·少年
神女得张硕，文君遇长卿。逢时两相得，聊足慰多情。

《灭胡曲》唐朝·岑参
都护新灭胡，士马气亦粗。萧条虏尘净，突兀天山孤。

《寄韩樽》唐朝·岑参
夫子素多疾，别来未得书。北庭苦寒地，体内今何如。

《醉里送裴子赴镇西》唐朝·岑参
醉后未能别，待醒方送君。看君走马去，直上天山云。

《题井陉双谿李道士所居》唐朝·岑参
五粒松花酒，双谿道士家。唯求缩却地，乡路莫教赊。

《题云际南峰眼上人读经堂》唐朝·岑参
结宇题三藏，焚香老一峰。云间独坐卧，只是对山松。

《题梁锽城中高居》唐朝·岑参
高住最高处，千家恒眼前。题诗饮酒后，只对诸峰眠。

《题三会寺苍颉造字台》唐朝·岑参
野寺荒台晚，寒天古木悲。空阶有鸟迹，犹似造书时。

《日没贺延碛作》唐朝·岑参
沙上见日出，沙上见日没。悔向万里来，功名是何物。

《经陇头分水》唐朝·岑参
陇水何年有，潺潺逼路傍。东西流不歇，曾断几人肠。

《秋思》唐朝·岑参
那知芳岁晚，坐见寒叶堕。吾不如腐草，翻飞作萤火。

《行军九日思长安故园》唐朝·岑参
强欲登高去，无人送酒来。遥怜故园菊，应傍战场开。

《戏题关门》唐朝·岑参
来亦一布衣，去亦一布衣。羞见关城吏，还从旧路归。

《叹白发》唐朝·岑参
白发生偏速，交人不奈何。今朝两鬓上，更较数茎多。

《题平阳郡汾桥边柳树》唐朝·岑参
此地曾居住，今来宛似归。可怜汾上柳，相见也依依。

《失题》唐朝·岑参
帝乡北近日，泸口南连蛮。何当遇长房，缩地到京关。

《雨中对后檐丛竹》唐朝·崔元翰
含风摇砚水，带雨拂墙衣。乍似秋江上，渔家半掩扉。

《留别王维》唐朝·崔兴宗
驻马欲分襟，清寒御沟上。前山景气佳，独往还惆怅。

《相和歌辞·王昭君》唐朝·崔国辅
汉使南还尽，胡中妾独存。紫台绵望绝，秋草不堪论。

《相和歌辞·婕妤怨》唐朝·崔国辅
长信宫中草，年年愁处生。故侵珠履迹，不使玉阶行。

《相和歌辞·子夜冬歌》唐朝·崔国辅
寂寥抱冬心，裁罗又褧褧。夜久频挑灯，霜寒剪刀冷。

《相和歌辞·采莲曲》唐朝·崔国辅
玉溆花红发，金塘水碧流。相逢畏相失，并著采莲舟。

《杂曲歌辞·妾薄命》唐朝·崔国辅
虽入秦帝宫，不上秦帝床。夜夜玉窗里，与他卷罗裳。

《杂曲歌辞·长乐少年行》唐朝·崔国辅
遗却珊瑚鞭，白马骄不行。章台折杨柳，春草路旁情。

《杂曲歌辞·丽人曲》唐朝·崔国辅
红颜称绝代，欲并真无侣。独有镜中人，由来自相许。

《杂曲歌辞·今别离》唐朝·崔国辅
送别未能旋，相望连水口。船行欲映洲，几度急摇手。

《杂曲歌辞·小长干曲》唐朝·崔国辅
月暗送湖风，相寻路不通。菱歌唱不辍，知在此塘中。

《杂曲歌辞·王孙游》唐朝·崔国辅
自与王孙别，频看黄鸟飞。应由春草误，著处不成归。

《魏宫词》唐朝·崔国辅
朝日照红妆，拟上铜雀台。画眉犹未了，魏帝使人催。

《长乐少年行》唐朝·崔国辅
遗却珊瑚鞭，白马骄不行。章台折杨柳，春日路傍情。

《湖南曲》唐朝·崔国辅
湖南送君去，湖北送君归。湖里鸳鸯鸟，双双他自飞。

《中流曲》唐朝·崔国辅
归时日尚早，更欲向芳洲。渡口水流急，回船不自由。

《王孙游》唐朝·崔国辅
自与王孙别，频看黄鸟飞。应由春草误，著处不成归。

《采莲曲》唐朝·崔国辅
玉溆花争发，金塘水乱流。相逢畏相失，并著采莲舟。

《子夜冬歌》唐朝·崔国辅
寂寥抱冬心，裁罗又褧褧。夜久频挑灯，霜寒剪刀冷。

《丽人曲》唐朝·崔国辅
红颜称绝代，欲并真无侣。独有镜中人，由来自相许。

《小长干曲》唐朝·崔国辅
月暗送潮风，相寻路不通。菱歌唱不彻，知在此塘中。

《王昭君》唐朝·崔国辅
汉使南还尽，胡中妾独存。紫台绵望绝，秋草不堪论。

《秦女卷衣》唐朝·崔国辅
虽入秦帝宫，不上秦帝床。夜夜玉窗里，与他卷衣裳。

《今别离》唐朝·崔国辅
送别未能旋，相望连水口。船行欲映洲，几度急摇手。

《卫艳词》唐朝·崔国辅
淇上桑叶青，青楼含白日。比时遥望君，车马城中出。

《渭水西别李仑》唐朝·崔国辅
陇右长亭堠，山阴古塞秋。不知呜咽水，何事向西流。

《古意》唐朝·崔国辅
净扫黄金阶，飞霜皎如雪。下帘弹箜篌，不忍见秋月。

《送韩十四被鲁王推递往济南府》唐朝·崔国辅
西候情何极，南冠怨有馀。梁王虽好事，不察狱中书。

《题惠严寺》唐朝·崔庸
人莫嫌山小，僧还爱寺灵。殿高神气力，龙活客丹青。

《对雨送郑陵》唐朝·崔曙
别愁复经雨，别泪还如霰。寄心海上云，千里常相见。

《述怀》唐朝·崔橹
白首成何事，无欢可替悲。空馀酒中兴，犹似少年时。

《三月晦日送客》唐朝·崔橹
野酌乱无巡，送君兼送春。明年春色至，莫作未归人。

《橹声》唐朝·崔涂
烟外桡声远，天涯幽梦回。争知江上客，不是故乡来。

《过二妃庙》唐朝·崔涂
残阳楚水畔，独吊舜时人。不及庙前草，至今江上春。

《送友人》唐朝·崔涂
登高迎送远，春恨并依依。不得沧洲信，空看白鹤归。

《喜入长安》唐朝·崔湜
云日能催晓，风光不惜年。赖逢征客尽，归在落花前。

《答张生》唐朝·崔莺莺
待月西厢下，迎风户半开。拂墙花影动，疑是玉人来。

《告绝诗》唐朝·崔莺莺
弃置今何道，当时且自亲。还将旧来意，怜取眼前人。

《塞上寄内》唐朝·崔融1
旅魂惊塞北，归望断河西。春风若可寄，暂为绕兰闺。

《题惠聚寺》唐朝·崔融2
人莫嫌山小，僧还爱寺灵。殿高神气力，龙活客丹青。

《访僧不遇》唐朝·崔道融
寻僧已寂寞，林下锁山房。松竹虽无语，牵衣借晚凉。

《月夕》唐朝·崔道融
月上随人意，人闲月更清。朱楼高百尺，不见到天明。

《槿花》唐朝·崔道融
槿花不见夕，一日一回新。东风吹桃李，须到明年春。

《西施滩》唐朝·崔道融
宰嚭亡吴国，西施陷恶名。浣纱春水急，似有不平声。

《江上逢故人》唐朝·崔道融
故里琴樽侣，相逢近腊梅。江村买一醉，破泪却成咍。

《牧竖》唐朝·崔道融
牧竖持蓑笠，逢人气傲然。卧牛吹短笛，耕却傍溪田。

《过农家》唐朝·崔道融
欲羡农家子，秋新看刈禾。苏秦无负郭，六印又如何。

《江夕》唐朝·崔道融
江心秋月白，起柁信潮行。蛟龙化为人，半夜吹笛声。

《春墅》唐朝·崔道融
蛙声近过社，农事忽已忙。邻妇饷田归，不见百花芳。

《江村》唐朝·崔道融
日暮片帆落，江村如有情。独对沙上月，满船人睡声。

《江鸥》唐朝·崔道融
白鸟波上栖，见人懒飞起。为有求鱼心，不是恋江水。

《春晚》唐朝·崔道融
三月寒食时，日色浓于酒。落尽墙头花，莺声隔原柳。

《汉宫词》唐朝·崔道融
独诏胡衣出，天花落殿堂。他人不敢妒，垂泪向君王。

《旅行》唐朝·崔道融
少壮经勤苦，衰年始浪游。谁怜不龟手，他处却封侯。

《班婕妤》唐朝·崔道融
宠极辞同辇，恩深弃后宫。自题秋扇后，不敢怨春风。

《元日有题》唐朝·崔道融
十载元正酒，相欢意转深。自量麋鹿分，只合在山林。

《古树》唐朝·崔道融
古树春风入，阳和力太迟。莫言生意尽，更引万年枝。

《长安春》唐朝·崔道融
长安牡丹开，绣毂辗晴雷。若使花长在，人应看不回。

《峡路》唐朝·崔道融
清猿啼不住，白水下来新。八月莫为客，夜长愁杀人。

《长门怨》唐朝·崔道融
长门春欲尽，明月照花枝。买得相如赋，君恩不可移。

《月夕有怀》唐朝·崔道融
圆光照一海，远客在孤舟。相忆无期见，中宵独上楼。

《夜泊九江》唐朝·崔道融
夜泊江门外，欢声月里楼。明朝归去路，犹隔洞庭秋。

《寒食夜》唐朝·崔道融
满地梨花白，风吹碎月明。大家寒食夜，独贮望乡情。

《归燕》唐朝·崔道融
海燕频来去，西人独滞留。天边又相送，肠断故园秋。

《长安春》唐朝·崔道融
珠箔映高柳，美人红袖垂。忽闻半天语，不见上楼时。

《临去书赠》唐朝·嵩山女
君子既执迷，无由达情素。明月海山上，秋风独归去。

《汉宫词》唐朝·左偃
寒烛照清夜，笙歌隔藓墙。一从飞燕入，便不见君王。

《送君去》唐朝·左偃
关河月未晓，行子心已急。佳人无一言，独背残灯泣。

《秋晚野望》唐朝·左偃
倚筇聊一望，何处是秦川。草色初晴路，鸿声欲暮天。

《郊原晚望怀李秘书》唐朝·左偃
归鸟入平野，寒云在远村。徒令睇望久，不复见王孙。

《言怀别同志》唐朝·左偃
渐老将谁托，劳生每自惭。何当重携手，风雨满江南。

《夜吟》唐朝·巴峡鬼
秋径填黄叶，寒摧露草根。猿声一叫断，客泪数重痕。

《戏吟》唐朝·广陵道士
无事到扬州，相携上酒楼。药囊为赠别，千载更何求。

《和乐记室忆江水》唐朝·庾抱
遥想观涛处，犹意采莲歌。无因关塞叶，共下洞庭波。

《渔家》唐朝·张乔
拥棹思悠悠，更深泛积流。唯将一星火，何处宿芦洲。

《送人及第归海东》唐朝·张乔
东风日边起，草木一时春。自笑中华路，年年送远人。

《奉和圣制经函谷关作》唐朝·张九龄
函谷虽云险，黄河已复清。圣心无所隔，空此置关城。

《奉和圣制度潼关口号》唐朝·张九龄
嶙嶙故城垒，荒凉空戍楼。在德不在险，方知王道休。

《答太常靳博士见赠一绝》唐朝·张九龄
上苑春先入，中园花尽开。唯馀幽径草，尚待日光催。

《赋得自君之出矣》唐朝·张九龄
自君之出矣，不复理残机。思君如满月，夜夜减清辉。

《答陆澧》唐朝·张九龄
松叶堪为酒，春来酿几多。不辞山路远，踏雪也相过。

《相和歌辞·王昭君》唐朝·张仲素
仙娥今下嫁，骄子自同和。剑戟归田尽，牛羊绕塞多。

《杂曲歌辞·太平乐》唐朝·张仲素
圣德超千古，皇威静四方。苍生今息战，无事觉时长。

《圣明乐》唐朝·张仲素
九陌祥烟合，千春瑞月明。宫花将苑柳，先发凤凰城。

《献寿词》唐朝·张仲素
玉帛殊方至，歌钟比屋闻。华夷今一贯，同贺圣朝君。

《春闺思》唐朝·张仲素
袅袅城边柳，青青陌上桑。提笼忘采叶，昨夜梦渔阳。

《太平词》唐朝·张仲素
圣德超千古，皇威静四方。苍生今息战，无事觉时良。

《陇上行》唐朝·张仲素
行到黄云陇，唯闻羌戍鼙。不如山下水，犹得任东西。

《思君恩》唐朝·张仲素
紫禁香如雾，青天月似霜。云韶何处奏，只是在朝阳。

《王昭君》唐朝·张仲素
仙娥今下嫁，骄子自同和。剑戟归田尽，牛羊绕塞多。

《咏静乐县主》唐朝·张元一
马带桃花锦，裙衔绿草罗。定知帏帽底，仪容似大哥。

《登景云寺阁》唐朝·张元宗
胡马饮河洛，我家从此迁。今来独垂泪，三十六峰前。

《流桂州》唐朝·张叔卿
莫问苍梧远，而今世路难。胡尘不到处，即是小长安。

《诮喜鹊》唐朝·张夫人
畴昔鸳鸯侣，朱门贺客多。如今无此事，好去莫相过。

《巫山》唐朝·张循之
流景一何速，年华不可追。解佩安所赠，怨咽空自悲。

《戏咏》唐朝·张敬忠
有意嫌兵部，专心望考功。谁知脚蹭蹬，几落省墙东。

《咏王主敬》唐朝·张敬忠
有意嫌兵部，专心望考功。谁知脚踜蹬，却落省墙东。

《溪口云》唐朝·张文姬
溶溶溪口云，才向溪中吐。不复归溪中，还作溪中雨。

《池上竹》唐朝·张文姬
此君临此池，枝低水相近。碧色绿波中，日日流不尽。

《沙上鹭》唐朝·张文姬
沙头一水禽，鼓翼扬清音。只待高风便，非无云汉心。

《双槿树》唐朝·张文姬
绿影竞扶疏，红姿相照灼。不学桃李花，乱向春风落。

《佳人照镜》唐朝·张文恭
倦采蘼芜叶，贪怜照胆明。两边俱拭泪，一处有啼声。

《大酺乐》唐朝·张文收
泪滴珠难尽，容残玉易销。倘随明月去，莫道梦魂遥。

《清溪泛舟》唐朝·张旭
旅人倚征棹，薄暮起劳歌。笑揽清溪月，清辉不厌多。

《望月》唐朝·张瑛
天汉凉秋夜，澄澄一镜明。山空猿屡啸，林静鹤频惊。

《梦张垂赠诗》唐朝·张省躬
戚戚复戚戚，秋堂百年色。而我独茫茫，荒郊遇寒食。

《贫女》唐朝·张碧
岂是昧容华，岂不知机织。自是生寒门，良媒不相识。

《幽思》唐朝·张碧
金炉烟霭微，银釭残影灭。出户独裴回，落花满明月。

《横吹曲辞·白鼻騧》唐朝·张祜
为底胡姬酒，长来白鼻騧。摘莲抛水上，郎意在浮花。

《相和歌辞·玉树后庭花》唐朝·张祜
轻车何草草，独唱后庭花。玉座谁为主，徒悲张丽华。

《相和歌辞·莫愁乐》唐朝·张祜
侬居石城下，郎到石城游。自郎石城出，长在石城头。

《相和歌辞·襄阳乐》唐朝·张祜
大堤花月夜，长江春水流。东风正上信，春夜特来游。

《杂曲歌辞·自君之出矣》唐朝·张祜
自君之出矣，万物看成古。千寻葶苈枝，争奈长长苦。

《杂曲歌辞·树中草》唐朝·张祜
青青树中草，托根非不危。草生树却死，荣枯君可知。

《穆护砂》唐朝·张祜
玉管朝朝弄，清歌日日新。折花当驿路，寄与陇头人。

《金殿乐》唐朝·张祜
入夜秋砧动，千声起四邻。不缘楼上月，应为陇头人。

《胡渭州》唐朝·张祜
杨柳千寻色，桃花一苑芳。风吹入帘里，唯有惹衣香。

《白鼻騧》唐朝·张祜
为底胡姬酒，长来白鼻騧。摘莲抛水上，郎意在浮花。

《戎浑》唐朝·张祜
风劲角弓鸣，将军猎渭城。草枯鹰眼疾，雪尽马蹄轻。

《杨下采桑》唐朝·张祜
飞丝惹绿尘，软叶对孤轮。今朝入园去，物色强著人。

《夕次竟陵》唐朝·张祜
南风吹五两，日暮竟陵城。肠断巴江月，夜蝉何处声。

《信州水亭》唐朝·张祜
南檐架短廊，沙路白茫茫。尽日不归处，一庭栀子香。

《树中草》唐朝·张祜
青青树中草，托根非不危。草生树却死，荣枯君可知。

《七里濑渔家》唐朝·张祜
七里垂钓叟，还傍钓台居。莫恨无名姓，严陵不卖鱼。

《玉树后庭花》唐朝·张祜
轻车何草草，独唱后庭花。玉座谁为主，徒悲张丽华。

《莫愁乐》唐朝·张祜
侬居石城下，郎到石城游。自郎石城出，长在石城头。

《襄阳乐》唐朝·张祜
大堤花月夜，长江春水流。东风正上信，春夜特来游。

《自君之出矣》唐朝·张祜
自君之出矣，万物看成古。千寻葶苈枝，急奈长长苦。

《梦江南》唐朝·张祜
行吟洞庭句，不见洞庭人。尽日碧江梦，江南红树春。

《将离岳州留献徐员外》唐朝·张祜
高斋长对酒，下客亦沾鱼。不为江南去，还来郡北居。

《题彭泽卢明府新楼》唐朝·张祜
碧落新楼迥，清池古树闲。先贤尽为宰，空看县南山。

《赠禅师》唐朝·张祜
坐见三生事，宗传一衲来。已知无法说，心向定中灰。

《江南逢故人》唐朝·张祜
河洛多尘事，江山半旧游。春风故人夜，又醉白蘋洲。

《松江怀古》唐朝·张祜
碧树吴洲远，青山震泽深。无人踪范蠡，烟水暮沈沈。

《书愤》唐朝·张祜
三十未封侯，颠狂遍九州。平生镆铘剑，不报小人雠。

《题孟处士宅》唐朝·张祜
高才何必贵，下位不妨贤。孟简虽持节，襄阳属浩然。

《首阳竹》唐朝·张祜
首阳山下路，孤竹节长存。为问无心草，如何庇本根。

《题僧影堂》唐朝·张祜
寒叶坠清霜，空帘著烬香。生前既无事，何事更悲伤。

《边思》唐朝·张祜
苏武节旌尽，李陵音信稀。花当陇上发，人向陇头归。

《西江行》唐朝·张窈窕
日下西塞山，南来洞庭客。晴空白鸟度，万里秋光碧。

《和韦开州盛山十二首·宿云亭》唐朝·张籍
清净当深处，虚明向远开。卷帘无俗客，应只见云来。

《和韦开州盛山十二首·梅溪》唐朝·张籍
自爱新梅好，行寻一径斜。不教人扫石，恐损落来花。

《和韦开州盛山十二首·茶岭》唐朝·张籍
紫芽连白蕊，初向岭头生。自看家人摘，寻常触露行。

《和韦开州盛山十二首·流杯渠》唐朝·张籍
渌酒白螺杯，随流去复回。似知人把处，各向面前来。

《和韦开州盛山十二首·盘石磴》唐朝·张籍
垒石盘空远，层层势不危。不知行几匝，得到上头时。

《和韦开州盛山十二首·桃坞》唐朝·张籍
春坞桃花发，多将野客游。日西殊未散，看望酒缸头。

《和韦开州盛山十二首·竹岩》唐朝·张籍
独入千竿里，缘岩踏石层。笋头齐欲出，更不许人登。

《和韦开州盛山十二首·琵琶台》唐朝·张籍
台上绿萝春，闲登不待人。每当休暇日，著履戴纱巾。

《和韦开州盛山十二首·胡芦沼》唐朝·张籍
曲沼春流满，新蒲映野鹅。闲斋朝饭后，拄杖绕行多。

《和韦开州盛山十二首·隐月岫》唐朝·张籍
月出深峰里，清凉夜亦寒。每嫌西落疾，不得到明看。

《和韦开州盛山十二首·绣衣石榻》唐朝·张籍
山城无别味，药草兼鱼果。时到绣衣人，同来石上坐。

《和韦开州盛山十二首·上士泉瓶》唐朝·张籍
阶上一眼泉，四边青石甃。唯有护净僧，添瓶将盥漱。

《送远客》唐朝·张籍
憔悴远归客，殷勤欲别杯。九星坛下路，几日见重来。

《寄西峰僧》唐朝·张籍
松暗水涓涓，夜凉人未眠。西峰月犹在，遥忆草堂前。

《禅师》唐朝·张籍
独在西峰顶，年年闭石房。定中无弟子，人到为焚香。

《惜花》唐朝·张籍
山中春已晚，处处见花稀。明日来应尽，林间宿不归。

《题晖师影堂》唐朝·张籍
日早欲参禅，竟无相识缘。道场今独到，惆怅影堂前。

《泾州塞》唐朝·张籍
行到泾州塞，唯闻羌戍鼙。道边古双堠，犹记向安西。

《岸花》唐朝·张籍
可怜岸边树，红蕊发青条。东风吹渡水，冲着木兰桡。

《别于鹄》唐朝·张籍
离灯及晨辉，行人起复思。出门两相顾，青山路逶迤。

《和吕御史咏院中丛竹》唐朝·张纮
闻君庭竹咏，幽意岁寒多。叹息为冠小，良工将奈何。

《杂曲歌辞·长相思》唐朝·张继
辽阳望河县，白首无由见。海上珊瑚枝，年年寄春燕。

《长相思》唐朝·张继
辽阳望河县，白首无由见。海上珊瑚枝，年年寄春燕。

《人日代客子是日立春》唐朝·张继
人日兼春日，长怀复短怀。遥知双彩胜，并在一金钗。

《寄郑员外》唐朝·张继
经月愁闻雨，新年苦忆君。何时共登眺，整屐待晴云。

《饮李十二宅》唐朝·张继
重门敞春夕，灯烛霭馀辉。醉我百尊酒，留连夜未归。

《绝句》唐朝·张翚
茫茫烟水上，日暮阴云飞。孤坐正愁绪，湖南谁捣衣。

《奉和圣制潼关口号应制》唐朝·张说
天德平无外，关门东复西。不将千里隔，何用一丸泥。

《奉宇文黄门融酒》唐朝·张说
圣德垂甘露，天章下大风。又乘黄阁赏，愿作黑头公。

《奉裴中书光庭酒》唐朝·张说
西掖恩华降，南宫命席阑。讵知鸡树后，更接凤池欢。

《清夜酌》唐朝·张说
秋阴士多感，雨息夜无尘。清樽宜明月，复有平生人。

《醉中作》唐朝·张说
醉后乐无极，弥胜未醉时。动容皆是舞，出语总成诗。

《送梁知微渡海东》唐朝·张说
今日此相送，明年此相待。天上客星回，知君渡东海。

《寄刘道士舄》唐朝·张说
真人降紫气，邀我丹田宫。远寄双飞舄，飞飞不碍空。

《书香能和尚塔》唐朝·张说
大师捐世去，空馀法力在。远寄无碍香，心随到南海。

《被使在蜀》唐朝·张说
即今三伏尽，尚自在临邛。归途千里外，秋月定相逢。

《正朝摘梅》唐朝·张说
蜀地寒犹暖，正朝发早梅。偏惊万里客，已复一年来。

《蜀道后期》唐朝·张说
客心争日月，来往预期程。秋风不相待，先至洛阳城。

《广州江中作》唐朝·张说
去国年方晏，愁心转不堪。离人与江水，终日向西南。

《江中诵经》唐朝·张说
实相归悬解，虚心暗在通。澄江明月内，应是色成空。

《江中遇黄领子刘隆》唐朝·张说
危石江中起，孤云岭上还。相逢皆得意，何处是乡关。

《钦州守岁》唐朝·张说
故岁今宵尽，新年明旦来。愁心随斗柄，东北望春回。

《又》唐朝·张说
春来半月度，俗忌一时闲。不酌他乡酒，惟堪对楚山。

《岳州看黄叶》唐朝·张说
白首看黄叶，徂颜复几何。空惭棠树下，不见政成歌。

《三月闺怨》唐朝·张说
三月时将尽，空房妾独居。蛾眉愁自结，鬓发没情梳。

《春情》唐朝·张起
画阁馀寒在，新年旧燕归。梅花犹带雪，未得试春衣。

《咏雨》唐朝·张道古
亢阳今已久，嘉雨自云倾。一点不斜去，极多时下成。

《咏燕》唐朝·张鷟
变石身犹重，衔泥力尚微。从来赴甲第，两起一双飞。

《咏花》唐朝·张鷟
风吹遍树紫，日照满地丹。若为交暂折，擎就掌中看。

《同前》唐朝·张鷟
映水俱知笑，成蹊竟不言。即今无自在，高下任渠攀。

《代蜂子答十娘》唐朝·张鷟
触处寻芳树，都虑少物华。试从香处觅，正值可怜花。

《送张郎》唐朝·张鷟
丈夫存行迹，殷勤为数来。莫作浮萍草，逐浪不知回。

《下山逢故夫》唐朝·徐之才
踟蹰下山妇，共申别离久。为问织缣人，何必长相守。

《途中览镜》唐朝·徐九皋
四海游长倦，百年愁半侵。赖窥明镜里，时见丈夫心。

《咏棕树》唐朝·徐仲雅
叶似新蒲绿，身如乱锦缠。任君千度剥，意气自冲天。

《香炉峰》唐朝·徐凝
香炉一峰绝，顶在寺门前。尽是玲珑石，时生旦暮烟。

《白铜鞮》唐朝·徐凝
騕褭锦障泥，楼头日又西。留欢住不住，素齿白铜鞮。

《杨叛儿》唐朝·徐凝
哀怨杨叛儿，骀荡郎知否。香死博山炉，烟生白门柳。

《春寒》唐朝·徐凝
乱雪从教舞，回风任听吹。春寒能作底，已被柳条欺。

《庐山独夜》唐朝·徐凝
寒空五老雪，斜月九江云。钟声知何处，苍苍树里闻。

《天台独夜》唐朝·徐凝
银地秋月色，石梁夜溪声。谁知屐齿尽，为破烟苔行。

《送寒岩归士》唐朝·徐凝
不挂丝纩衣，归向寒岩栖。寒岩风雪夜，又过岩前溪。

《送陈司马》唐朝·徐凝
家寄茅洞中，身游越城下。宁知许长史，不忆陈司马。

《武夷山仙城》唐朝·徐凝
武夷无上路，毛径不通风。欲共麻姑住，仙城半在空。

《浙西李尚书奏毁淫昏庙》唐朝·徐凝
传闻废淫祀，万里静山陂。欲慰灵均恨，先烧靳尚祠。

《酬相公再游云门寺》唐朝·徐凝
远羡五云路，逶迤千骑回。遗簪唯一去，贵赏不重来。

《问渔叟》唐朝·徐凝
生事同漂梗，机心在野船。如何临逝水，白发未忘筌。

《云封庵》唐朝·徐凝
登岩背山河，立石秋风里。隐见浙江涛，一尺东沟水。

《招玉川子咏新文》唐朝·徐希仁
清气宿我心，结为清泠音。一夜吟不足，君来相和吟。

《失题》唐朝·徐璧
双燕今朝至，何时发海滨。窥檐向人语，如道故乡春。

《进太宗》唐朝·徐贤妃
朝来临镜台，妆罢暂裴回。千金始一笑，一召讵能来。

《观人读春秋》唐朝·徐铉
日觉儒风薄，谁将霸道羞。乱臣无所惧，何用读春秋。

《天阙山绝句》唐朝·徐铉
散诞爱山客，凄凉怀古心。寒风天阙晚，尽日倚轩吟。

《行园树》唐朝·徐铉
松节凌霜久，蓬根逐吹频。群生各有性，桃李但争春。

《题雷公井》唐朝·徐铉
掩霭愚公谷，萧寥羽客家。俗人知处所，应为有桃花。

《清明日清远峡作》唐朝·徐铉
岭外春过半，途中火又新。殷勤清远峡，留恋北归人。

《北苑侍宴杂咏诗·竹》唐朝·徐铉
劲节生宫苑，虚心奉豫游。自然名价重，不羡渭川侯。

《北苑侍宴杂咏诗·松》唐朝·徐铉
细韵风中远，寒青雪后浓。繁阴堪避雨，效用待东封。

《北苑侍宴杂咏诗·水》唐朝·徐铉
碧草垂低岸，东风起细波。横汾从游宴，何谢到天河。

《北苑侍宴杂咏诗·风》唐朝·徐铉
昨朝才解冻，今日又开花。帝力无人识，谁知玩物华。

《北苑侍宴杂咏诗·菊》唐朝·徐铉
细丽披金彩，氛氲散远馨。泛杯频奉赐，缘解制颓龄。

《秋词》唐朝·徐锴
井梧纷堕砌，寒雁远横空。雨久莓苔紫，霜浓薜荔红。

《题花叶诗》唐朝·德宗宫人
一入深宫里，无由得见春。题诗花叶上，寄与接流人。

《冢上答太宗》唐朝·慕容垂
我昔胜君昔，君今胜我今。荣华各异代，何用苦追寻。

《度揭鸿岭》唐朝·慕容韦
闽越曾为塞，将军旧置营。我歌空感慨，西北望神京。

《闻侯方儿来寇》唐朝·慧偘
羊皮赎去士，马革敛还尸。天下方无事，孝廉非哭时。

《别离作》唐朝·戎昱
手把杏花枝，未曾经别离。黄昏掩门后，寂寞自心知。

《移家别树》唐朝·戎昱
千种庭前树，人移树不移。看花愁作别，不及未栽时。

《江上枫》唐朝·成彦雄
江枫自蓊郁，不竞松筠力。一叶落渔家，残阳带秋色。

《夜夜曲》唐朝·成彦雄
自从君去夜，锦幌孤兰麝。欹枕对银缸，秦筝绿窗下。

《村行》唐朝·成彦雄
暧暧村烟暮，牧童出深坞。骑牛不顾人，吹笛寻山去。

《相和歌辞·昭君词》唐朝·戴叔伦
汉宫若远近，路在沙塞上。到死不得归，何人共南望。

《杂曲歌辞·新别离》唐朝·戴叔伦
手把杏花枝，未曾经别离。黄昏掩闺后，寂寞自心知。

《酬崔法曹遗剑》唐朝·戴叔伦
临风脱佩剑，相劝静胡尘。自料无筋力，何由答故人。

《将赴东阳留上包谏议》唐朝·戴叔伦
敝邑连山远，仙舟数刻同。多惭屡回首，前路在泥中。

《答崔法曹》唐朝·戴叔伦
后会知不远，今欢亦愿留。江天梅雨散，况在月中楼。

《问严居士易》唐朝·戴叔伦
自公来问易，不复待加年。更有垂帘会，遥知续草玄。

《新年第二夜答处上人宿玉芝观见寄》唐朝·戴叔伦
阳春已三日，会友闻昨夜。可爱剡溪僧，独寻陶景舍。

《同赋龙沙墅》唐朝·戴叔伦
回转沙岸近，欹斜林岭重。因君访遗迹，此日见真龙。

《昭君词》唐朝·戴叔伦
汉宫若远近，路在寒沙上。到死不得归，何人共南望。

《劝陆三饮酒》唐朝·戴叔伦
寒郊好天气，劝酒莫辞频。扰扰钟陵市，无穷不醉人。

《宿无可上人房》唐朝·戴叔伦
偶来人境外，何处染嚣尘。倘许栖林下，僧中老此身。

《山居》唐朝·戴叔伦
麋鹿自成群，何人到白云。山中无外事，终日醉醺醺。

《口号》唐朝·戴叔伦
白发千茎雪，寒窗懒著书。最怜吟苜蓿，不及向桑榆。

《夜坐》唐朝·戴叔伦
夜静河汉高，独坐庭前月。忽起故园思，动作经年别。

《堤上柳》唐朝·戴叔伦
垂柳万条丝，春来织别离。行人攀折处，闺妾断肠时。

《遣兴》唐朝·戴叔伦
明月临沧海，闲云恋故山。诗名满天下，终日掩柴关。

《赠张挥使》唐朝·戴叔伦
谪戍孤城小，思家万里遥。汉廷求卫霍，剑珮上青霄。

《偶成》唐朝·戴叔伦
野水连天碧，峰峦入海青。沧浪者谁子，一曲醉中听。

《画蝉》唐朝·戴叔伦
饮露身何洁，吟风韵更长。斜阳千万树，无处避螳螂。

《题天柱山图》唐朝·戴叔伦
拔翠五云中，擎天不计功。谁能凌绝顶，看取日升东。

《松鹤》唐朝·戴叔伦
雨湿松阴凉，风落松花细。独鹤爱清幽，飞来不飞去。

《草堂一上人》唐朝·戴叔伦
一公持一钵，相复度遥岑。地瘦无黄独，春来草更深。

《题黄司直园》唐朝·戴叔伦
为忆去年梅，凌寒特地来。门前空腊尽，浑未有花开。

《北山游亭》唐朝·戴叔伦
西崦水泠泠，沿冈有游亭。自从春草长，遥见只青青。

《赠李唐山人》唐朝·戴叔伦
此意无所欲，闭门风景迟。柳条将白发，相对共垂丝。

《题秦隐君丽句亭》唐朝·戴叔伦
北人归欲尽，犹自住萧山。闭户不曾出，诗名满世间。

《答孙常州见忆》唐朝·戴叔伦
画鹢春风里，迢遥去若飞。那能寄相忆，不并子猷归。

《戏留顾十一明府》唐朝·戴叔伦
江明雨初歇，山暗云犹湿。未可动归桡，前程风浪急。

《答崔载华》唐朝·戴叔伦
文案日成堆，愁眉拽不开。偷归瓮间卧，逢个楚狂来。

《将赴行营劝客同醉》唐朝·戴叔伦
丝管霜天夜，烟尘淮水西。明朝上征去，相伴醉如泥。

《夏夜江楼会别》唐朝·戴叔伦
不作十日别，烦君此相留。雨馀江上月，好醉竹间楼。

《岁除日奉推事使牒追赴抚州辨…处士上人同赋人字口号》唐朝·戴叔伦
上国杳未到，流年忽复新。回车不自识，君定送何人。

《江馆会别》唐朝·戴叔伦
离亭一会宿，能有几人同。莫以回车泣，前途不尽穷。

《容州回逢陆三别》唐朝·戴叔伦
西南积水远，老病喜生归。此地故人别，空馀泪满衣。

《古意寄呈王侍郎》唐朝·戴叔伦
夜光贮怀袖，待报一顾恩。日向江湖老，此心谁为论。

《送李大夫渡口阻风》唐朝·戴叔伦
浪息定何时，龙门到恐迟。轻舟不敢渡，空立望旌旗。

《过三闾庙》唐朝·戴叔伦
沅湘流不尽，屈宋怨何深。日暮秋烟起，萧萧枫树林。

《泊湘口》唐朝·戴叔伦
湘山千岭树，桂水九秋波。露重猿声绝，风清月色多。

《游道林寺》唐朝·戴叔伦
佳山路不远，俗侣到常稀。及此烟霞暮，相看复欲归。

《后宫曲》唐朝·戴叔伦
初入长门宫，谓言君戏妾。宁知秋风至，吹尽庭前叶。

《新别离》唐朝·戴叔伦
手把杏花枝，未曾经别离。黄昏掩闺后，寂寞心自知。

《失题》唐朝·方棫
午醉醒来晚，无人梦自惊。夕阳如有意，长傍小窗明。

《杂曲歌辞·起夜来》唐朝·施肩吾
香销连理带，尘覆合欢杯。懒卧相思枕，愁吟起夜来。

《杂曲歌辞·定情乐》唐朝·施肩吾
敢嗟君不怜，自是命不谐。著破三条裾，却还双股钗。

《惜花》唐朝·施肩吾
落尽万株红，无人解系风。今朝芳径里，惆怅锦机空。

《冲夜行》唐朝·施肩吾
夜行无月时，古路多荒榛。山鬼遥把火，自照不照人。

《夜愁曲》唐朝·施肩吾
歌者歌未绝，愁人愁转增。空把琅玕枝，强挑无心灯。

《幼女词》唐朝·施肩吾
幼女才六岁，未知巧与拙。向夜在堂前，学人拜新月。

《买地词》唐朝·施肩吾
买地不惜钱，为多芳桂丛。所期在清凉，坐起闻香风。

《弋阳访古》唐朝·施肩吾
行逢葛溪水，不见葛仙人。空抛青竹杖，咒作葛陂神。

《幽居乐》唐朝·施肩吾
万籁不在耳，寂寥心境清。无妨数茎竹，时有萧萧声。

《湘川怀古》唐朝·施肩吾
湘水终日流，湘妃昔时哭。美色已成尘，泪痕犹在竹。

《秋山吟》唐朝·施肩吾
夜吟秋山上，袅袅秋风归。月色清且冷，桂香落人衣。

《寒夜》唐朝·施肩吾
三复招隐吟，不知寒夜深。看看西来月，移到青天心。

《湘竹词》唐朝·施肩吾
万古湘江竹，无穷奈怨何。年年长春笋，只是泪痕多。

《观花后游慈恩寺》唐朝·施肩吾
世事知难了，应须问苦空。羞将看花眼，来入梵王宫。

《乞巧词》唐朝·施肩吾
乞巧望星河，双双并绮罗。不嫌针眼小，只道月明多。

《不见来词》唐朝·施肩吾
乌鹊语千回，黄昏不见来。漫教脂粉匣，闭了又重开。

《夜起来》唐朝·施肩吾
香销连理带，尘覆合欢杯。懒卧相思枕，愁吟夜起来。

《笑卿卿词》唐朝·施肩吾
笑向卿卿道，耽书夜夜多。出来看玉兔，又欲过银河。

《感遇词》唐朝·施肩吾
一种貌如仙，人情要自偏。罗敷有底好，最得使君怜。

《及第后夜访月仙子》唐朝·施肩吾
自喜寻幽夜，新当及第年。还将天上桂，来访月中仙。

《宿南一上人山房》唐朝·施肩吾
窗牖月色多，坐卧禅心静。青鬼来试人，夜深弄灯影。

《兰渚泊》唐朝·施肩吾
家在洞水西，身作兰渚客。天昼无纤云，独坐空江碧。

《经吴真君旧宅》唐朝·施肩吾
古仙炼丹处，不测何岁年。至今空宅基，时有五色烟。

《古相思》唐朝·施肩吾
十访九不见，甚于菖蒲花。可怜云中月，今夜堕我家。

《瀑布》唐朝·施肩吾
豁开青冥颠，写出万丈泉。如裁一条素，白日悬秋天。

《秋洞宿》唐朝·施肩吾
夜深秋洞里，风雨报龙归。何事触人睡，不教胡蝶飞。

《谢武肃王》唐朝·无作
云鹤性孤单，争堪名利关。衔恩虽入国，辞命却归山。

《示宋善威》唐朝·无名女鬼
月落三株树，日映九重天。良夜欢宴罢，暂别庚申年。

《绝句》唐朝·无名氏
石沈辽海阔，剑别楚山长。会合知无日，离心满夕阳。

《河中石刻》唐朝·无名氏
雨滴空阶晓，无心换夕香。井梧花落尽，一半在银床。

《广州三樵歌》唐朝·无名氏
奉敕追三樵，随侯傍道走。回头语李郎，唤取尔朱九。

《三御史咏》唐朝·无名氏
韦子凝而密，任生直且狂。可怜元福庆，也学坐凝床。

《台中里行咏》唐朝·无名氏
柱下虽为史，台中未是官。何时闻必也，早晚见任端。

《嘲四相》唐朝·无名氏
确确无馀事，钱财总被收。商人都不管，货赂几时休。

《改魏扶诗》唐朝·无名氏
叶落满庭阴，朱门试院深。昔年辛苦地，今日负前心。

《一片子》唐朝·无名氏
柳色青山映，梨花雪鸟藏。绿窗桃李下，闲坐叹春芳。

《池上》唐朝·曹修古
荷叶罩芙蓉，圆青映嫩红。佳人南陌上，翠盖立春风。

《春草》唐朝·曹松
不独满池塘，梦中佳句香。春风有馀力，引上古城墙。

《金谷园》唐朝·曹松
当年歌舞时，不说草离离。今日歌舞尽，满园秋露垂。

《夏日东斋》唐朝·曹松
三庚到秋伏，偶来松槛立。热少清风多，开门放山入。

《南朝》唐朝·曹松
三篱盖驰道，风烈一无取。时见牧牛童，嗔牛吃禾黍。

《言怀》唐朝·曹松
出山不得意，谒帝值戈鋋。岂料为文日，翻成用武年。

《寒食日题杜鹃花》唐朝·曹松
一朵又一朵，并开寒食时。谁家不禁火，总在此花枝。

《滕王阁春日晚望》唐朝·曹松
凌春帝子阁，偶眺日移西。浪势平花坞，帆阴上柳堤。

《杂诫》唐朝·曹邺
带香入鲍肆，香气同鲍鱼。未入犹可悟，已入当何如。

《四怨三愁五情诗十二首·一怨》唐朝·曹邺
美人如新花，许嫁还独守。岂无青铜镜，终日自疑丑。

《四怨三愁五情诗十二首·二怨》唐朝·曹邺
庭花已结子，岩花犹弄色。谁令生处远，用尽春风力。

《四怨三愁五情诗十二首·三怨》唐朝·曹邺
短鬟一如螓，长眉一如蛾。相共棹莲舟，得花不如他。

《四怨三愁五情诗十二首·四怨》唐朝·曹邺
手推呕哑车，朝朝暮暮耕。未曾分得谷，空得老农名。

《四怨三愁五情诗十二首·一愁》唐朝·曹邺
远梦如水急，白发如草新。归期待春至，春至还送人。

《四怨三愁五情诗十二首·二愁》唐朝·曹邺
涧草短短青，山月朗朗明。此夜目不掩，屋头乌啼声。

《四怨三愁五情诗十二首·三愁》唐朝·曹邺
别家鬓未生，到城鬓似发。朝朝临川望，灞水不入越。

《四怨三愁五情诗十二首·一情》唐朝·曹邺
东西是长江，南北是官道。牛羊不恋山，只恋山中草。

《四怨三愁五情诗十二首·二情》唐朝·曹邺
阿娇生汉宫，西施住南国。专房莫相妒，各自有颜色。

《四怨三愁五情诗十二首·三情》唐朝·曹邺
蛱蝶空中飞，夭桃庭中春。见他夫妇好，有女初嫁人。

《四怨三愁五情诗十二首·四情》唐朝·曹邺
槟榔自无柯，椰叶自无阴。常羡庭边竹，生笋高于林。

《四怨三愁五情诗十二首·五情》唐朝·曹邺
野雀空城饥，交交复飞飞。勿怪官仓粟，官仓无空时。

《自退》唐朝·曹邺
寒女面如花，空寂常对影。况我不嫁容，甘为瓶堕井。

《早起》唐朝·曹邺
月堕沧浪西，门开树无影。此时归梦阑，立在梧桐井。

《甲第》唐朝·曹邺
游人未入门，花影出门前。将军来此住，十里无荒田。

《望不来》唐朝·曹邺
见花忆郎面，常愿花色新。为郎容貌好，难有相似人。

《思不见》唐朝·曹邺
但见出门踪，不见入门迹。却笑山头女，无端化为石。

《入关》唐朝·曹邺
衡门亦无路，何况入西秦。灸病不得穴，徒为采艾人。

《金井怨》唐朝·曹邺
西风吹急景，美人照金井。不见面上花，却恨井中影。

《乐府体》唐朝·曹邺
莲子房房嫩，菖蒲叶叶齐。共结池中根，不厌池中泥。

《庭草》唐朝·曹邺
庭草根自浅，造化无遗功。低回一寸心，不敢怨春风。

《过白起墓》唐朝·曹邺
夷陵火焰灭，长平生气低。将军临老病，赐剑咸阳西。

《古莫买妾行》唐朝·曹邺
千扉不当路，未似开一门。若遣绿珠丑，石家应尚存。

《相和歌辞·铜雀妓》唐朝·朱光弼
魏王铜雀妓，日暮管弦清。一见西陵树，悲心舞不成。

《铜雀妓》唐朝·朱光弼
魏王铜雀妓，日暮管弦清。一见西陵树，心悲舞不成。

《宫词》唐朝·朱光弼
梦里君王近，宫中河汉高。秋风能再热，团扇不辞劳。

《杭州送萧宝校书》唐朝·朱庆馀
马识青山路，人随白浪船。别君犹有泪，学道谩经年。

《宿道士观》唐朝·朱庆馀
堂闭仙人影，空坛月露初。闲听道家子，盥漱读灵书。

《送陈摽》唐朝·朱庆馀
满酌劝童仆，好随郎马蹄。春风慎行李，莫上白铜鞮。

《陪江州李使君重阳宴百花亭》唐朝·朱庆馀
闲携九日酒，共到百花亭。醉里求诗境，回看岛屿青。

《酬李躔侍御》唐朝·朱庆馀
此去非关兴，君行不当游。无因两处马，共饮一溪流。

《别李侍御后亭夜坐却寄》唐朝·朱庆馀
已作亭下别，未忘灯下情。吟多欲就枕，更漏转分明。

《丹阳作》唐朝·朱彬
暂入新丰市，犹闻旧酒香。抱琴沽一醉，尽日卧垂杨。

《相和歌辞·铜雀妓》唐朝·朱放
恨唱歌声咽，愁翻舞袖迟。西陵日欲暮，是妾断肠时。

《铜雀妓》唐朝·朱放
恨唱歌声咽，愁翻舞袖迟。西陵日欲暮，是妾断肠时。

《毗陵留别》唐朝·朱放
别离非一处，此处最伤情。白发将春草，相随日日生。

《题竹林寺》唐朝·朱放
岁月人间促，烟霞此地多。殷勤竹林寺，能得几回过。

《答陆澧》唐朝·朱放
松叶堪为酒，春来酿几多。不辞山路远，踏雪也相过。

《杨子津送人》唐朝·朱放
今朝杨子津，忽见五溪人。老病无馀事，丹砂乞五斤。

《山中谒皇甫曾》唐朝·朱放
寻源路已尽，笑入白云间。不解乘轺客，那知有此山。

《登楼》唐朝·朱斌
白日依山尽，黄河入海流。欲穷千里目，更上一重楼。

《水阁》唐朝·朱景玄
楼居半池上，澄影共相空。谢守题诗处，莲开净碧中。

《迎风亭》唐朝·朱景玄
山雨留清气，溪飙送早凉。时回石门步，阶下碧云光。

《双槠亭》唐朝·朱景玄
连檐对双树，冬翠夏无尘。未肯惭桃李，成阴不待春。

《莲亭》唐朝·朱景玄
回塘最幽处，拍水小亭开。莫怪阑干湿，夜宿来。

《中峰亭》唐朝·朱景玄
中峰上翠微，窗晓早霞飞。几引登山屐，春风踏雪归。

《飞云亭》唐朝·朱景玄
上结孤圆顶，飞轩出泰清。有时迷处所，梁栋晓云生。

《四望亭》唐朝·朱景玄
高亭群峰首，四面俯晴川。每见晨光晓，阶前万井烟。

《望莲台》唐朝·朱景玄
秋台好登望，菡萏发清池。半似红颜醉，凌波欲暮时。

《茶亭》唐朝·朱景玄
静得尘埃外，茶芳小华山。此亭真寂寞，世路少人闲。

《题山院》唐朝·权审
万叶风声利，一山秋气寒。晓霜浮碧瓦，落日度朱栏。

《知非》唐朝·权德舆
名教自可乐，搢绅贵行道。何必学狂歌，深山对丰草。

《诫言》唐朝·权德舆
言之或未行，前哲所不取。方寸虽浩然，因之三缄口。

《醉后》唐朝·权德舆
美禄与贤人，相逢自可亲。愿将花柳月，尽赏醉乡春。

《和邵端公醉后寄于谏议之作》唐朝·权德舆
莫羡檐前柳，春风独早归。阳和次第发，桃李更芳菲。

《李韶州著书常论释氏之理贵州有能公遗迹诗以问之》唐朝·权德舆
常日区中暇，时闻象外言。曹溪有宗旨，一为勘心源。

《马上赠虚公》唐朝·权德舆
马足早尘深，飘缨又满襟。吾师有甘露，为洗此时心。

《岭上逢久别者又别》唐朝·权德舆
十年曾一别，征路此相逢。马首向何处，夕阳千万峰。

《詹事府宿斋绝句》唐朝·权德舆
清斋四体泰，白昼一室空。摧颓有古树，骚屑多悲风。

《夏至日作》唐朝·权德舆
璿枢无停运，四序相错行。寄言赫曦景，今日一阴生。

《敷水驿》唐朝·权德舆
空见水名敷，秦楼昔事无。临风驻征骑，聊复捋髭须。

《成南阳墓》唐朝·权德舆
枯荄没古基，驳藓蔽丰碑。向晚微风起，如闻坐啸时。

《春日雪酬潘孟阳回文》唐朝·权德舆
酒杯春醉好，飞雪晚庭闲。久忆同前赏，中林对远山。

《相思树》唐朝·权德舆
家寄江东远，身对江西春。空见相思树，不见相思人。

《酬九日》唐朝·权德舆
重九共游娱，秋光景气殊。他日头似雪，还对插茱萸。

《中书送敕赐斋馔戏酬》唐朝·权德舆
常日每齐眉，今朝共解颐。遥知大官膳，应与众雏嬉。

《敕赐长寿酒因口号以赠》唐朝·权德舆
恩沾长寿酒，归遗同心人。满酌共君醉，一杯千万春。

《次滕老庄》唐朝·权德舆
征途无旅馆，当昼喜逢君。羸病仍留客，朝朝扫白云。

《岭南归后献诗》唐朝·权龙褒
龙褒有何罪，天恩放岭南。敕知无罪过，追来与将军。

《初到沧州呈州官》唐朝·权龙褒
遥看沧海城，杨柳郁青青。中央一群汉，聚坐打杯觥。

《秋日述怀》唐朝·权龙褒
檐前飞七百，雪白后园强。饱食房里侧，家粪集野螂。

《喜雨》唐朝·权龙褒
暗去也没雨，明来也没云。日头赫赤出，地上绿氤氲。

《于太原召侍臣赐宴守岁》唐朝·李世民
四时运灰琯，一夕变冬春。送寒馀雪尽，迎岁早梅新。

《咏弓》唐朝·李世民
上弦明月半，激箭流星远。落雁带书惊，啼猿映枝转。

《赋得早雁出云鸣》唐朝·李世民
初秋玉露清，早雁出空鸣。隔云时乱影，因风乍含声。

《赋得临池柳》唐朝·李世民
岸曲丝阴聚，波移带影疏。还将眉里翠，来就镜中舒。

《赋得临池竹》唐朝·李世民
贞条障曲砌，翠叶贯寒霜。拂牖分龙影，临池待凤翔。

《赋得弱柳鸣秋蝉》唐朝·李世民
散影玉阶柳，含翠隐鸣蝉。微形藏叶里，乱响出风前。

《探得李》唐朝·李世民
盘根直盈渚，交干横倚天。舒华光四海，卷叶荫三川。

《咏小山》唐朝·李世民
近谷交萦蕊，遥峰对出莲。径细无全磴，松小未含烟。

《赐萧瑀》唐朝·李世民
疾风知劲草，板荡识诚臣。勇夫安识义，智者必怀仁。

《赐房玄龄》唐朝·李世民
太液仙舟迥，西园隐上才。未晓征车度，鸡鸣关早开。

《辽东山夜临秋》唐朝·李世民
烟生遥岸隐，月落半崖阴。连山惊鸟乱，隔岫断猿吟。

《剑客》唐朝·李中
恩酬期必报，岂是辄轻生。神剑冲霄去，谁为平不平。

《途中柳》唐朝·李中
翠色晴来近，长亭路去遥。无人折烟缕，落日拂溪桥。

《隔墙花》唐朝·李中
颜色尤难近，馨香不易通。朱门金锁隔，空使怨春风。

《感事呈所知》唐朝·李中
竞爱松筠翠，皆怜桃李芳。如求济世广，桑柘愿商量。

《贻青阳宰》唐朝·李中
征赋常登限，名山管最多。吏闲民讼少，时得访烟萝。

《梅花》唐朝·李中
群木方憎雪，开花长在先。流莺与舞蝶，不见许因缘。

《柳絮》唐朝·李中
年年二月暮，散乱杂飞花。雨过微风起，狂飘千万家。

《早春》唐朝·李中
一种和风至，千花未放妍。草心并柳眼，长是被恩先。

《春云》唐朝·李中
阴去为膏泽，晴来媚晓空。无心亦无滞，舒卷在东风。

《元日恩赐柏叶应制》唐朝·李乂
劲节凌冬劲，芳心待岁芳。能令人益寿，非止麝含香。

《咏乌》唐朝·李义府
日里飏朝彩，琴中伴夜啼。上林如许树，不借一枝栖。

《观妓》唐朝·李何
向晚小乘游，朝来新上头。从来许长袖，未有客难留。

《木客》唐朝·李公佐仆
酒尽君莫沽，壶倾我当发。城市多嚣尘，还山弄明月。

《结素鱼贻友人》唐朝·李冶
尺素如残雪，结为双鲤鱼。欲知心里事，看取腹中书。

《春闺怨》唐朝·李冶
百尺井栏上，数株桃已红。念君辽海北，抛妾宋家东。

《附：李助为章武赋》唐朝·李助
石沈辽海阔，剑别楚天长。会合知无日，离心满夕阳。

《晚日湖上寄所思》唐朝·李华
与君为近别，不啻远相思。落日平湖上，看山对此时。

《寄从弟》唐朝·李华
眼病身亦病，浮生已半空。迢迢千里月，应与惠连同。

《奉寄彭城公》唐朝·李华
公子三千客，人人愿报恩。应怜抱关者，贫病老夷门。

《死后诗》唐朝·李叔霁
忽作无期别，沈冥恨有馀。长安虽不远，无信可传书。

《苍颉台》唐朝·李咸用
先贤忧民诈，观迹成纲纪。自有书契来，争及结绳理。

《荆山》唐朝·李咸用
良工指君疑，真玉却非玉。寄言怀宝人，不须伤手足。

《自君之出矣》唐朝·李咸用
自君之出矣，鸾镜空尘生。思君如明月，明月逐君行。

《妾薄命》唐朝·李咸用
妾命何太薄，不及宫中水。时时对天颜，声声入君耳。

《君子行》唐朝·李咸用
君子慎所履，小人多所疑。尼甫至圣贤，犹为匡所縻。

《悼伤后赴东蜀辟至散关遇雪》唐朝·李商隐
剑外从军远，无家与寄衣。散关三尺雪，回梦旧鸳机。

《乐游原》唐朝·李商隐
向晚意不适，驱车登古原。夕阳无限好，只是近黄昏。

《巴江柳》唐朝·李商隐
巴江可惜柳，柳色绿侵江。好向金銮殿，移阴入绮窗。

《听鼓》唐朝·李商隐
城头叠鼓声，城下暮江清。欲问渔阳掺，时无祢正平。

《忆梅》唐朝·李商隐
定定住天涯，依依向物华。寒梅最堪恨，常作去年花。

《柳下暗记》唐朝·李商隐
无奈巴南柳，千条傍吹台。更将黄映白，拟作杏花媒。

《妓席》唐朝·李商隐
乐府闻桃叶，人前道得无。劝君书小字，慎莫唤官奴。

《张恶子庙》唐朝·李商隐
下马捧椒浆，迎神白玉堂。如何铁如意，独自与姚苌。

《百果嘲樱桃》唐朝·李商隐
珠实虽先熟，琼莩纵早开。流莺犹故在，争得讳含来。

《樱桃答》唐朝·李商隐
众果莫相诮，天生名品高。何因古乐府，惟有郑樱桃。

《追代卢家人嘲堂内》唐朝·李商隐
道却横波字，人前莫谩羞。只应同楚水，长短入淮流。

《天涯》唐朝·李商隐
春日在天涯，天涯日又斜。莺啼如有泪，为湿最高花。

《早起》唐朝·李商隐
风露澹清晨，帘间独起人。莺花啼又笑，毕竟是谁春。

《细雨》唐朝·李商隐
帷飘白玉堂，簟卷碧牙床。楚女当时意，萧萧发彩凉。

《歌舞》唐朝·李商隐
遏云歌响清，回雪舞腰轻。只要君流眄，君倾国自倾。

《房君珊瑚散》唐朝·李商隐
不见姮娥影，清秋守月轮。月中闲杵臼，桂子捣成尘。

《嘲樱桃》唐朝·李商隐
朱实鸟含尽，青楼人未归。南园无限树，独自叶如帏。

《自贶》唐朝·李商隐
陶令弃官后，仰眠书屋中。谁将五斗米，拟换北窗风。

《夜意》唐朝·李商隐
帘垂幕半卷，枕冷被仍香。如何为相忆，魂梦过潇湘。

《滞雨》唐朝·李商隐
滞雨长安夜，残灯独客愁。故乡云水地，归梦不宜秋。

《微雨》唐朝·李商隐
初随林霭动，稍共夜凉分。窗迥侵灯冷，庭虚近水闻。

《高花》唐朝·李商隐
花将人共笑，篱外露繁枝。宋玉临江宅，墙低不碍窥。

《嘲桃》唐朝·李商隐
无赖夭桃面，平时露井东。春风为开了，却拟笑春风。

《饯席重送从叔余之梓州》唐朝·李商隐
莫叹万重山，君还我未还。武关犹怅望，何况百牢关。

《春日忆家》唐朝·李嘉祐
自觉劳乡梦，无人见客心。空馀庭草色，日日伴愁襟。

《远寺钟》唐朝·李嘉祐
疏钟何处来，度竹兼拂水。渐逐微风声，依依犹在耳。

《白鹭》唐朝·李嘉祐
江南渌水多，顾影逗轻波。落日秦云里，山高奈若何。

《天长路别朱大山路却寄》唐朝·李回
驿骑难随伴，寻山半忆君。苍崖残月路，犹数过溪云。

《寄酬朱大后亭夜坐留别》唐朝·李回
十夜郡城宿，苦吟身未闲。那堪西郭别，雪路问青山。

《题季子庙》唐朝·李季华
季子让社稷，又能听国风。宁知千载后，蘋藻冷祠宫。

《寒食》唐朝·李崇嗣
普天皆灭焰，匝地尽藏烟。不知何处火，来就客心然。

《览镜》唐朝·李崇嗣
岁去红颜尽，愁来白发新。今朝开镜匣，疑是别逢人。

《独愁》唐朝·李崇嗣
闻道成都酒，无钱亦可求。不知将几斗，销得此来愁。

《笑巫诗》唐朝·李序
魍魉何曾见，头旋即下神。图他衫子段，诈道大王嗔。

《杂曲歌辞·自君之出矣》唐朝·李康成
自君之出矣，弦吹绝无声。思君如百草，撩乱逐春生。

《自君之出矣》唐朝·李康成
自君之出矣，弦吹绝无声。思君如百草，撩乱逐春生。

《答汤悦》唐朝·李建勋
司空犹不作，那敢作司徒。幸有山翁号，如何不见呼。

《登祝融峰》唐朝·李徵古
欲上祝融峰，先登古石桥。凿开巇嶮处，取路到丹霄。

《题奇石》唐朝·李德裕
蕴玉抱清辉，闲庭日潇洒。块然天地间，自是孤生者。

《房公旧竹亭闻琴缅慕风流神期如在因重题此作》唐朝·李德裕
流水音长在，青霞意不传。独悲形解后，谁听广陵弦。

《题罗浮石》唐朝·李德裕
清景持芳菊，凉天倚茂松。名山何必去，此地有群峰。

《仆射相公偶话于故集贤张学士厅写得德裕…献此诗》唐朝·李德裕
赋感邻人笛，诗留夫子墙。延年如有作，应不用山王。

《无题》唐朝·李德裕
松倚苍崖老，兰临碧洞衰。不劳邻舍笛，吹起旧时悲。

《题冠盖里》唐朝·李德裕
偶来冠盖里，愧是旧三公。自喜无兵术，轻裘上閟宫。

《雪霁晨起》唐朝·李德裕
雪覆寒溪竹，风卷野田蓬。四望无行迹，谁怜孤老翁。

《岭外守岁》唐朝·李德裕
冬逐更筹尽，春随斗柄回。寒暄一夜隔，客鬓两年催。

《访韦楚老不遇》唐朝·李德裕
昔日征黄绮，余惭在凤池。今来招隐士，恨不见琼枝。

《重阳锡宴群臣》唐朝·李忱
款塞旋征骑，和戎委庙贤。倾心方倚注，叶力共安边。

《思妇》唐朝·李愿
良人久不至，惟恨锦屏孤。憔悴衣宽日，空房问女巫。

《见美人闻琴不听》唐朝·李播
洛浦风流雪，阳台朝暮云。闻琴不肯听，似妒卓文君。

《幽情》唐朝·李收
幽人惜春暮，潭上折芳草。佳期何时还，欲寄千里道。

《宫中题》唐朝·李昂
辇路生春草，上林花发时。凭高何限意，无复侍臣知。

《上巳日赐裴度》唐朝·李昂
注想待元老，识君恨不早。我家柱石衰，忧来学丘祷。

《伤春》唐朝·李昌符
即是春风尽，仍沾夜雨归。明朝更来此，兼恐落花稀。

《相和歌辞·碧玉歌》唐朝·李暇
碧玉上宫妓，出入千花林。珠被玳瑁床，感郎情意深。

《碧玉歌》唐朝·李暇
碧玉上官妓，出入千花林。珠被玳瑁床，感郎情意深。

《题僧院》唐朝·李涛
走却坐禅客，移将不动尊。世间颠倒事，八万四千门。

《房公旧竹亭闻琴》唐朝·李澣
石室寒飙警，孙枝雅器裁。坐来山水操，弦断吊尘埃。

《书灵筵手巾》唐朝·李煜
浮生共憔悴，壮岁失婵娟。汗手遗香渍，痕眉染黛烟。

《书琵琶背》唐朝·李煜
侁自肩如削，难胜数缕绦。天香留凤尾，馀暖在檀槽。

《亡后见形诗》唐朝·李煜
异国非所志，烦劳殊清闲。惊涛千万里，无乃见钟山。

《横吹曲辞·洛阳陌》唐朝·李白
白玉谁家郎，回车渡天津。看花东上陌，惊动洛阳人。

《相和歌辞·玉阶怨》唐朝·李白
玉阶生白露，夜久侵罗袜。却下水精帘，玲珑望秋月。

《相和歌辞·估客乐》唐朝·李白
海客乘天风，将船远行役。譬如云中鸟，一去无踪迹。

《杂曲歌辞·高句丽》唐朝·李白
金花折风帽，白马小迟回。翩翩舞广袖，似鸟海东来。

《杂歌谣辞·襄阳曲》唐朝·李白
襄阳行乐处，歌舞白铜鞮。江城回渌水，花月使人迷。

《相逢行》唐朝·李白
相逢红尘内，高揖黄金鞭。万户垂杨里，君家阿那边。

《玉阶怨》唐朝·李白
玉阶生白露，夜久侵罗袜。却下水晶帘，玲珑望秋月。

《襄阳曲四首》唐朝·李白
襄阳行乐处，歌舞白铜鞮。江城回渌水，花月使人迷。

《洛阳陌》唐朝·李白
白玉谁家郎，回车渡天津。看花东陌上，惊动洛阳人。

《高句骊》唐朝·李白
金花折风帽，白马小迟回。翩翩舞广袖，似鸟海东来。

《舍利弗》唐朝·李白
金绳界宝地，珍木荫瑶池。云间妙音奏，天际法蠡吹。

《静夜思》唐朝·李白
床前看月光，疑是地上霜。举头望山月，低头思故乡。

《渌水曲》唐朝·李白
渌水明秋月，南湖采白蘋。荷花娇欲语，愁杀荡舟人。

《估客行》唐朝·李白
海客乘天风，将船远行役。譬如云中鸟，一去无踪迹。

《历阳壮士勤将军名思齐歌》唐朝·李白
太古历阳郡，化为洪川在。江山犹郁盘，龙虎秘光彩。

《对雪献从兄虞城宰》唐朝·李白
昨夜梁园里，弟寒兄不知。庭前看玉树，肠断忆连枝。

《献从叔当涂宰阳冰》唐朝·李白
金镜霾六国，亡新乱天经。焉知高光起，自有羽翼生。

《口号》唐朝·李白
食出野田美，酒临远水倾。东流若未尽，应见别离情。

《别东林寺僧》唐朝·李白
东林送客处，月出白猿啼。笑别庐山远，何烦过虎溪。

《送陆判官往琵琶峡》唐朝·李白
水国秋风夜，殊非远别时。长安如梦里，何日是归期。

《铜官山醉后绝句》唐朝·李白
我爱铜官乐，千年未拟还。要须回舞袖，拂尽五松山。

《九日龙山饮》唐朝·李白
九日龙山饮，黄花笑逐臣。醉看风落帽，舞爱月留人。

《九月十日即事》唐朝·李白
昨日登高罢，今朝更举觞。菊花何太苦，遭此两重阳。

《杜陵绝句》唐朝·李白
南登杜陵上，北望五陵间。秋水明落日，流光灭远山。

《望木瓜山》唐朝·李白
早起见日出，暮见栖鸟还。客心自酸楚，况对木瓜山。

《夜下征虏亭》唐朝·李白
船下广陵去，月明征虏亭。山花如绣颊，江火似流萤。

《清溪半夜闻笛》唐朝·李白
羌笛梅花引，吴溪陇水情。寒山秋浦月，肠断玉关声。

《夏日山中》唐朝·李白
懒摇白羽扇，裸体青林中。脱巾挂石壁，露顶洒松风。

《醉题王汉阳厅》唐朝·李白
我似鹧鸪鸟，南迁懒北飞。时寻汉阳令，取醉月中归。

《独坐敬亭山》唐朝·李白
众鸟高飞尽，孤云独去闲。相看两不厌，只有敬亭山。

《自遣》唐朝·李白
对酒不觉暝，落花盈我衣。醉起步溪月，鸟还人亦稀。

《重忆一首》唐朝·李白
欲向江东去，定将谁举杯。稽山无贺老，却棹酒船回。

《田园言怀》唐朝·李白
贾谊三年谪，班超万里侯。何如牵白犊，饮水对清流。

《紫藤树》唐朝·李白
紫藤挂云木，花蔓宜阳春。密叶隐歌鸟，香风留美人。

《流夜郎题葵叶》唐朝·李白
惭君能卫足，叹我远移根。白日如分照，还归守故园。

《白鹭鹚》唐朝·李白
白鹭下秋水，孤飞如坠霜。心闲且未去，独立沙洲傍。

《劳劳亭》唐朝·李白
天下伤心处，劳劳送客亭。春风知别苦，不遣柳条青。

《怨情》唐朝·李白
美人卷珠帘，深坐颦蛾眉。但见泪痕湿，不知心恨谁。

《赠内》唐朝·李白
三百六十日，日日醉如泥。虽为李白妇，何异太常妻。

《浣纱石上女》唐朝·李白
玉面耶溪女，青娥红粉妆。一双金齿屐，两足白如霜。

《巴女词》唐朝·李白
巴水急如箭，巴船去若飞。十月三千里，郎行几岁归。

《哭宣城善酿纪叟》唐朝·李白
纪叟黄泉里，还应酿老春。夜台无晓日，沽酒与何人。

《邹衍谷》唐朝·李白
燕谷无暖气，穷岩闭严阴。邹子一吹律，能回天地心。

《白微时募县小吏入令卧内尝驱牛经堂下令妻怒…以诗谢云》唐朝·李白
素面倚栏钩，娇声出外头。若非是织女，何得问牵牛。

《咏蝉》唐朝·李百药
清心自饮露，哀响乍吟风。未上华冠侧，先惊翳叶中。

《咏萤火示情人》唐朝·李百药
窗里怜灯暗，阶前畏月明。不辞逢露湿，只为重宵行。

《春眺》唐朝·李百药
疲痾荷拙患，沦踬合幽襟。栖息在何处，丘中鸣素琴。

《相和歌辞·江南曲》唐朝·李益
嫁得瞿塘贾，朝朝误妾期。早知潮有信，嫁与弄潮儿。

《杂曲歌辞·鹧鸪词》唐朝·李益
湘江斑竹枝，锦翼鹧鸪飞。处处湘阴合，郎从何处归。

《赋得路傍一株柳送邢校书赴延州使府》唐朝·李益
路傍一株柳，此路向延州。延州在何处，此路起悠悠。

《重赠邢校书》唐朝·李益
俱从四方事，共会九秋中。断蓬与落叶，相值各因风。

《照镜》唐朝·李益
衰鬓朝临镜，将看却自疑。惭君明似月，照我白如丝。

《闻鸡赠主人》唐朝·李益
胶胶司晨鸣，报尔东方旭。无事恋君轩，今君重凫鹄。

《登白楼见白鸟席上命鹧鸪辞》唐朝·李益
一鸟如霜雪，飞向白楼前。问君何以至，天子太平年。

《石楼山见月》唐朝·李益
紫塞连年戍，黄砂碛路穷。故人今夜宿，见月石楼中。

《惜春伤同幕故人孟郎中兼呈去年看花友》唐朝·李益
畏老身全老，逢春解惜春。今年看花伴，已少去年人。

《嘉禾寺见亡友王七题壁》唐朝·李益
今日忆君处，忆君君岂知。空馀暗尘字，读罢泪仍垂。

《听唱赤白桃李花》唐朝·李益
赤白桃李花，先皇在时曲。欲向西宫唱，西宫宫树绿。

《江南词》唐朝·李益
嫁得瞿塘贾，朝朝误妾期。早知潮有信，嫁与弄潮儿。

《赠内兄卢纶》唐朝·李益
世故中年别，馀生此会同。却将悲与病，来对朗陵翁。

《答窦二曹长留酒还榼》唐朝·李益
榼小非由榼，星郎是酒星。解酲元有数，不用吓刘伶。

《答广宣供奉问兰陵居》唐朝·李益
居北有朝路，居南无住人。劳师问家第，山色是南邻。

《乞宽禅师瘿山罍呈宣供奉》唐朝·李益
石色凝秋藓，峰形若夏云。谁留秦苑地，好赠杏溪君。

《观骑射》唐朝·李益
边头射雕将，走马出中军。远见平原上，翻身向暮云。

《幽州赋诗见意时佐刘幕》唐朝·李益
征戍在桑干，年年蓟水寒。殷勤驿西路，北去向长安。

《军次阳城烽舍北流泉》唐朝·李益
何地可潸然，阳城烽树边。今朝望乡客，不饮北流泉。

《金吾子》唐朝·李益
绣帐博山炉，银鞍冯子都。黄昏莫攀折，惊起欲栖乌。

《山鹧鸪词》唐朝·李益
湘江斑竹枝，锦翅鹧鸪飞。处处湘云合，郎从何处归。

《立秋前一日览镜》唐朝·李益
万事销身外，生涯在镜中。唯将满鬓雪，明日对秋风。

《代人乞花》唐朝·李益
绣户朝眠起，开帘满地花。春风解人意，欲落妾西家。

《上洛桥》唐朝·李益
金谷园中柳，春来似舞腰。何堪好风景，独上洛阳桥。

《扬州怀古》唐朝·李益
故国歌钟地，长桥车马尘。彭城阁边柳，偏似不胜春。

《水宿闻雁》唐朝·李益
早雁忽为双，惊秋风水窗。夜长人自起，星月满空江。

《扬州早雁》唐朝·李益
江上三千雁，年年过故宫。可怜江上月，偏照断根蓬。

《下楼》唐朝·李益
话旧全应老，逢春喜又悲。看花行拭泪，倍觉下楼迟。

《岭外守岁》唐朝·李福业
冬去更筹尽，春随斗柄回。寒暄一夜隔，客鬓两年催。

《杂曲歌辞·拜新月》唐朝·李端
开帘见新月，便即下阶拜。细语人不闻，北风吹裙带。

《送郭良辅下第东归》唐朝·李端
献策不得意，驰车东出秦。暮年千里客，落日万家春。

《妾薄命》唐朝·李端
自从君弃妾，憔悴不羞人。唯馀坏粉泪，未免映衫匀。

《送暕上人游春》唐朝·李端
独将支遁去，欲往戴颙家。晴野人临水，春山树发花。

《晦日同苗员外游曲江》唐朝·李端
晦日同携手，临流一望春。可怜杨柳陌，愁杀故乡人。

《溪行逢雨与柳中庸》唐朝·李端
日落众山昏，萧萧暮雨繁。那堪两处宿，共听一声猿。

《和张尹忆东篱菊》唐朝·李端
传书报刘尹，何事忆陶家。若为篱边菊，山中有此花。

《幽居作》唐朝·李端
山舍千年树，江亭万里云。回潮迎伍相，骤雨送湘君。

《题云际寺暕上人故院》唐朝·李端
白发匆匆色，青山草草心。远公仍下世，从此别东林。

《观邻老栽松》唐朝·李端
虽过老人宅，不解老人心。何事残阳里，栽松欲待阴。

《赠胡居士》唐朝·李端
孔融过五十，海内故人稀。相府恩犹在，知君未拂衣。

《荐福寺送元伟》唐朝·李端
送客攀花后，寻僧坐竹时。明朝莫回望，青草马行迟。

《哭苗垂》唐朝·李端
旧友无由见，孤坟草欲长。月斜邻笛尽，车马出山阳。

《客行赠冯著》唐朝·李端
旅行虽别路，日暮各思归。欲下今朝泪，知君亦湿衣。

《芜城》唐朝·李端
风吹城上树，草没城边路。城里月明时，精灵自来去。

《赠山中老人》唐朝·李端
白首独一身，青山为四邻。虽行故乡陌，不见故乡人。

《拜新月》唐朝·李端
开帘见新月，便即下阶拜。细语人不闻，北风吹裙带。

《听筝》唐朝·李端
鸣筝金粟柱，素手玉房前。欲得周郎顾，时时误拂弦。

《赠何兆》唐朝·李端
文章似扬马，风骨又清羸。江汉君犹在，英灵信未衰。

《同司空文明过坚上人故院》唐朝·李端
我与雷居士，平生事远公。无人知是旧，共到影堂中。

《杂诗》唐朝·李端
主第辞高饮，石家赴宵会。金谷走车来，玉人骑马待。

《感兴》唐朝·李端
香炉最高顶，中有高人住。日暮下山来，月明上山去。

《赠韦况》唐朝·李约
我有心中事，不与韦三说。秋夜洛阳城，明月照张八。

《静夜相思》唐朝·李群玉
山空天籁寂，水榭延轻凉。浪定一浦月，藕花闲自香。

《桂州经佳人故居》唐朝·李群玉
桂水依旧绿，佳人本不还。只应随暮雨，飞入九疑山。

《放鱼》唐朝·李群玉
早觅为龙去，江湖莫漫游。须知香饵下，触口是铦钩。

《莲叶》唐朝·李群玉
根是泥中玉，心承露下珠。在君塘下种，埋没任春浦。

《病起别主人》唐朝·李群玉
益愧千金少，情将一饭殊。恨无泉客泪，尽泣感恩珠。

《火炉前坐》唐朝·李群玉
孤灯照不寐，风雨满西林。多少关心事，书灰到夜深。

《古词》唐朝·李群玉
一合相思泪，临江洒素秋。碧波如会意，却与向西流。

《嘲卖药翁》唐朝·李群玉
劚尽春山土，辛勤卖药翁。莫抛破笠子，留作败天公。

《伤小女痴儿》唐朝·李群玉
哭尔春日短，支颐长叹嗟。不如半死树，犹吐一枝花。

《青鹢》唐朝·李群玉
独立蒹葭雨，低飞浦屿风。须知毛色下，莫入鹭鸶丛。

《池塘晚景》唐朝·李群玉
风荷珠露倾，惊起睡。月落池塘静，金刀剪一声。

《役从叔》唐朝·李群玉
可惜出群蹄，毛焦久卧泥。孙阳如不顾，骐骥向谁嘶。

《恼自澄》唐朝·李群玉
常闻天女会，玉指散天花。莫遣春风里，红芳点袈裟。

《读贾谊传》唐朝·李群玉
卑湿长沙地，空抛出世才。已齐生死理，鵩鸟莫为灾。

《寄人》唐朝·李群玉
寄语双莲子，须知用意深。莫嫌一点苦，便拟弃莲心。

《寄韦秀才》唐朝·李群玉
荆台兰渚客，寥落共含情。空馆相思夜，孤灯照雨声。

《春日寄友》唐朝·李群玉
晴气熏樱蕊，丰蒙雪满林。请君三斗酒，醉卧白罗岑。

《题竹》唐朝·李群玉
一顷含秋绿，森风十万竿。气吹朱夏转，声扫碧霄寒。

《怀初公》唐朝·李群玉
不见休上人，空伤碧云思。何处开宝书，秋风海光寺。

《野鸭》唐朝·李群玉
鸂鶒借毛衣，喧呼鹰隼稀。云披菱藻地，任汝作群飞。

《孔庙口号》唐朝·李花开
破落三间屋，萧条一旅人。不知负何事，生死厄于陈。

《咏兴善寺佛殿灾》唐朝·李荣
道善何曾善，言兴且不兴。如来烧赤尽，惟有一群僧。

《咏刺猬》唐朝·李贞白
行似针毡动，卧若栗球圆。莫欺如此大，谁敢便行拳。

《咏月》唐朝·李贞白
当涂当涂见，芜湖芜湖见。八月十五夜，一似没柄扇。

《相和歌辞·塘上行》唐朝·李贺
藕花凉露湿，花缺藕根涩。飞下雌鸳鸯，塘水声溢溢。

《贵公子夜阑曲》唐朝·李贺
袅袅沉水烟，乌啼夜阑景。曲沼芙蓉波，腰围白玉冷。

《昌谷读书示巴童》唐朝·李贺
虫响灯光薄，宵寒药气浓。君怜垂翅客，辛苦尚相从。

《巴童答》唐朝·李贺
巨鼻宜山褐，庞眉入苦吟。非君唱乐府，谁识怨秋深。

《代崔家送客》唐朝·李贺
行尽柳烟下，马蹄白翩翩。恐随行处尽，何忍重扬鞭。

《莫种树》唐朝·李贺
园中莫种树，种树四时愁。独睡南床月，今秋似去秋。

《将发》唐朝·李贺
东床卷席罢，濩落将行去。秋白遥遥空，日满门前路。

《塘上行》唐朝·李贺
藕花凉露湿，花缺藕根涩。飞下雌鸳鸯，塘水声溘溘。

《京城》唐朝·李贺
驱马出门意，牢落长安心。两事谁向道，自作秋风吟。

《立木海上刻诗》唐朝·李赞华
小山压大山，大山全无力。羞见故乡人，从此投外国。

《慈恩寺避暑》唐朝·李远
香荷疑散麝，风铎似调琴。不觉清凉晚，归人满柳阴。

《咏鸳鸯》唐朝·李远
鸳鸯离别伤，人意似鸳鸯。试取鸳鸯看，多应断寸肠。

《题壁》唐朝·李遐周
燕市人皆去，函关马不归。若逢山下鬼，环上系罗衣。

《朝退》唐朝·李適之
朱门长不闭，亲友恣相过。年今将半百，不乐复如何。

《罢相作》唐朝·李適之
避贤初罢相，乐圣且衔杯。为问门前客，今朝几个来。

《雨中看山榴落花》唐朝·李郢
山榴逼砌栽，山火一团开。尽日风兼雨，春渠拥作堆。

《潼关口号》唐朝·李隆基
河曲回千里，关门限二京。所嗟非恃德，设险到天平。

《千秋节赐群臣镜》唐朝·李隆基
瑞露垂花绶，寒冰澈宝轮。对兹台上月，聊以庆佳辰。

《续薛令之题壁》唐朝·李隆基
啄木觜距长，凤凰羽毛短。苦嫌松桂寒，任逐桑榆暖。

《送胡真师还西山》唐朝·李隆基
仙客厌人间，孤云比性闲。话离情未已，烟水万重山。

《奉送五叔入京兼寄綦毋三》唐朝·李颀
云阴带残日，怅别此何时。欲望黄山道，无由见所思。

《游蜀回简友人》唐朝·李频
别来十二月，去到漏天边。不是因逢闰，还应是隔年。

《送友人下第归感怀》唐朝·李频
帝里春无意，归山对物华。即应来日去，九陌踏槐花。

《赠桂林友人》唐朝·李频
君家桂林住，日伐桂枝炊。何事东堂树，年年待一枝。

《长安感怀》唐朝·李频
一第知何日，全家待此身。空将灞陵酒，酌送向东人。

《题长孙桐树》唐朝·李频
一去龙门侧，千年凤影移。空馀剪圭处，无复在孙枝。

《渡汉江》唐朝·李频
岭外音书绝，经年复历春。近乡情更怯，不敢问来人。

《嵩山夜还》唐朝·李频
家住东皋去，好采旧山薇。自省游泉石，何曾不夜归。

《富贵曲》唐朝·杜光庭
美人梳洗时，满头间珠翠。岂知两片云，戴却数乡税。

《咏西施》唐朝·杜光庭
素面已云妖，更著花钿饰。脸横一寸波，浸破吴王国。

《自叙》唐朝·杜建徽
中剑斫耳缺，被箭射胛过。为将须有胆，有胆即无贾。

《长安秋望》唐朝·杜牧
楼倚霜树外，镜天无一毫。南山与秋色，气势两相高。

《独酌》唐朝·杜牧
窗外正风雪，拥炉开酒缸。何如钓船雨，篷底睡秋江。

《醉眠》唐朝·杜牧
秋醪雨中熟，寒斋落叶中。幽人本多睡，更酌一樽空。

《不饮赠酒》唐朝·杜牧
细算人生事，彭殇共一筹。与愁争底事，要尔作戈矛。

《过田家宅》唐朝·杜牧
安邑南门外，谁家板筑高。奉诚园里地，墙缺见蓬蒿。

《独柳》唐朝·杜牧
含烟一株柳，拂地摇风久。佳人不忍折，怅望回纤手。

《将赴湖州留题亭菊》唐朝·杜牧
陶菊手自种，楚兰心有期。遥知渡江日，正是撷芳时。

《折菊》唐朝·杜牧
篱东菊径深，折得自孤吟。雨中衣半湿，拥鼻自知心。

《哭李给事中敏》唐朝·杜牧
阳陵郭门外，陂阤丈五坟。九泉如结友，兹地好埋君。

《黄州竹径斗》唐朝·杜牧
竹浊蟠小径，屈折斗蛇来。三年得归去，知绕几千回。

《题敬爱寺楼》唐朝·杜牧
暮景千山雪，春寒百尺楼。独登还独下，谁会我悠悠。

《题新定八松院小石》唐朝·杜牧
雨滴珠玑碎，苔生紫翠重。故关何日到，且看小三峰。

《送薛种游湖南》唐朝·杜牧
贾傅松醪酒，秋来美更香。怜君片云思，一去绕潇湘。

《重题绝句一首》唐朝·杜牧
邮亭寄人世，人世寄邮亭。何如自筹度，鸿路有冥冥。

《寄远》唐朝·杜牧
只影随惊雁，单栖锁画笼。向春罗袖薄，谁念舞台风。

《送卢秀才一绝》唐朝·杜牧
春濑与烟远，送君孤棹开。潺湲如不改，愁更钓鱼来。

《醉题》唐朝·杜牧
金镊洗霜鬓，银觥敌露桃。醉头扶不起，三丈日还高。

《题张处士山庄一绝》唐朝·杜牧
好鸟疑敲磬，风蝉认轧筝。修篁与嘉树，偏倚半岩生。

《盆池》唐朝·杜牧
凿破苍苔地，偷他一片天。白云生镜里，明月落阶前。

《有寄》唐朝·杜牧
云阔烟深树，江澄水浴秋。美人何处在，明月万山头。

《寄远人》唐朝·杜牧
终日求人卜，回回道好音。那时离别后，入梦到如今。

《别沈处士》唐朝·杜牧
旧事参差梦，新程逦迤秋。故人如见忆，时到寺东楼。

《归家》唐朝·杜牧
稚子牵衣问，归来何太迟。共谁争岁月，赢得鬓边丝。

《遣怀》唐朝·杜牧
道泰时还泰，时来命不来。何当离城市，高卧博山隈。

《骕骦骏》唐朝·杜牧
瑶池罢游宴，良乐委尘沙。遭遇不遭遇，盐车与鼓车。

《江楼》唐朝·杜牧
独酌芳春酒，登楼已半醺。谁惊一行雁，冲断过江云。

《骕骦坂》唐朝·杜牧
荆州一万里，不如蒯易度。仰首望飞鸣，伊人何异趣。

《题水西寺》唐朝·杜牧
三日去还住，一生焉再游。含情碧溪水，重上粲公楼。

《因崔五侍御寄高彭州》唐朝·杜甫
百年已过半，秋至转饥寒。为问彭州牧，何时救急难。

《即事》唐朝·杜甫
百宝装腰带，真珠络臂鞲。笑时花近眼，舞罢锦缠头。

《绝句》唐朝·杜甫
江边踏青罢，回首见旌旗。风起春城暮，高楼鼓角悲。

《归雁》唐朝·杜甫
东来万里客，乱定几年归。肠断江城雁，高高正北飞。

《答郑十七郎一绝》唐朝·杜甫
雨后过畦润，花残步屐迟。把文惊小陆，好客见当时。

《武侯庙》唐朝·杜甫
遗庙丹青落，空山草木长。犹闻辞后主，不复卧南阳。

《八阵图》唐朝·杜甫
功盖三分国，名高八阵图。江流石不转，遗恨失吞吴。

《阙题》唐朝·杜甫
三月雪连夜，未应伤物华。只缘春欲尽，留著伴梨花。

《感寓》唐朝·杜荀鹤
大海波涛浅，小人方寸深。海枯终见底，人死不知心。

《春闺怨》唐朝·杜荀鹤
朝喜花艳春，暮悲花委尘。不悲花落早，悲妾似花身。

《马上行》唐朝·杜荀鹤
五里复五里，去时无住时。日将家渐远，犹恨马行迟。

《钓叟》唐朝·杜荀鹤
茅屋深湾里，钓船横竹门。经营衣食外，犹得弄儿孙。

《出玉关》唐朝·来济
敛辔遵龙汉，衔凄渡玉关。今日流沙外，垂涕念生还。

《送客往睦州》唐朝·杨凌
水阔尽南天，孤舟去渺然。惊秋路傍客，日暮数声蝉。

《送客之蜀》唐朝·杨凌
西蜀三千里，巴南水一方。晓云天际断，夜月峡中长。

《剡溪看花》唐朝·杨凌
花落千回舞，莺声百啭歌。还同异方乐，不奈客愁多。

《江中风》唐朝·杨凌
白浪暗江中，南泠路不通。高樯帆自满，出浦莫呼风。

《咏破扇》唐朝·杨凌
粉落空床弃，尘生故箧留。先来无一半，情断不胜愁。

《贾客愁》唐朝·杨凌
山水路悠悠，逢滩即殢留。西江风未便，何日到荆州。

《留别》唐朝·杨凝
玉节随东阁，金闺别旧僚。若为花满寺，跃马上河桥。

《送客往洞庭》唐朝·杨凝
九江归路远，万里客舟还。若过巴江水，湘东满碧烟。

《别友人》唐朝·杨凝
倦客惊危路，伤禽绕树枝。非逢暴公子，不敢涕流离。

《初渡淮北岸》唐朝·杨凝
别梦虽难觉，悲魂最易销。殷勤淮北岸，乡近去家遥。

《咏雨》唐朝·杨凝
尘浥多人路，泥归足燕家。可怜缭乱点，湿尽满宫花。

《柳絮》唐朝·杨凝
河畔多杨柳，追游尽狭斜。春风一回送，乱入莫愁家。

《花枕》唐朝·杨凝
席上沈香枕，楼中荡子妻。那堪一夜里，长湿两行啼。

《题壁》唐朝·杨凝式
院似禅心静，花如觉性圆。自然知了义，争肯学神仙。

《雪晴》唐朝·杨凝式
春来冰未泮，冬至雪初晴。为报方袍客，丰年瑞已成。

《衔鱼翠鸟》唐朝·杨巨源
有意莲叶间，瞥然下高树。擘破得全鱼，一点翠光去。

《和郑相公寻宣上人不遇》唐朝·杨巨源
方寻莲境去，又值竹房空。几韵飘寒玉，馀清不在风。

《题范阳金台驿》唐朝·杨巨源
六国唯求客，千金遂筑台。若令逢圣代，憔悴郭生回。

《寄薛侍御》唐朝·杨巨源
世上无穷事，生涯莫废诗。何曾好风月，不是忆君时。

《奉和咏弓》唐朝·杨师道
霜重麟胶劲，风高月影圆。乌飞随帝辇，雁落逐鸣弦。

《咏砚》唐朝·杨师道
圆池类璧水，轻翰染烟华。将军欲定远，见弃不应赊。

《奉和正日临朝应诏》唐朝·杨师道
皇猷被寰宇，端扆属元辰。九重丽天邑，千门临上春。

《咏舞》唐朝·杨师道
二八如回雪，三春类早花。分行向烛转，一种逐风斜。

《咏舞》唐朝·杨希道
二八如同雪，三春类早花。分行向烛转，一种逐风斜。

《题奉慈寺》唐朝·杨德麟
日月金轮动，旃檀碧树秋。塔分鸿雁翅，钟挂凤凰楼。

《寄朗陵兄》唐朝·杨持
刺举官犹屈，风谣政已成。行看换龟组，奏最谒承明。

《咏蛙》唐朝·杨收
兔边分玉树，龙底耀铜仪。会当同鼓吹，不复问官私。

《嘲吴人观者》唐朝·杨收
尔幸无羸角，何用触吾藩。若是升堂者，还应自得门。

《流崖州至鬼门关作》唐朝·杨炎
一去一万里，千知千不还。崖州何处在，生度鬼门关。

《夜送赵纵》唐朝·杨炯
赵氏连城璧，由来天下传。送君还旧府，明月满前川。

《咏垂丝蜘蛛嘲云辨僧》唐朝·杨苎萝
吃得肚婴撑，寻思绕寺行。空中设罗网，只待杀众生。

《题花树》唐朝·杨衡
都无看花意，偶到树边来。可怜枝上色，一一为愁开。

《宿吉祥寺寄庐山隐者》唐朝·杨衡
风鸣云外钟，鹤宿千年松。相思杳不见，月出山重重。

《边思》唐朝·杨衡
苏武节旄尽，李陵音信稀。梅当陇上发，人向陇头归。

《夜半步次古城》唐朝·杨衡
茫茫死复生，惟有古时城。夜半无鸟雀，花枝当月明。

《正朝上左相张燕公》唐朝·杨重玄
岁去愁终在，春还命不来。长吁问丞相，东阁几时开。

《江行》唐朝·柳中庸
繁阴乍隐洲，落叶初飞浦。萧萧楚客帆，暮入寒江雨。

《扬子途中》唐朝·柳中庸
楚塞望苍然，寒林古戍边。秋风人渡水，落日雁飞天。

《三赠刘员外》唐朝·柳宗元
信书成自误，经事渐知非。今日临岐别，何年待汝归。

《再上湘江》唐朝·柳宗元
好在湘江水，今朝又上来。不知从此去，更遣几年回。

《长沙驿前南楼感旧》唐朝·柳宗元
海鹤一为别，存亡三十秋。今来数行泪，独上驿南楼。

《登柳州峨山》唐朝·柳宗元
荒山秋日午，独上意悠悠。如何望乡处，西北是融州。

《入黄溪闻猿》唐朝·柳宗元
溪路千里曲，哀猿何处鸣。孤臣泪已尽，虚作断肠声。

《江雪》唐朝·柳宗元
千山鸟飞绝，万径人踪灭。孤舟蓑笠翁，独钓寒江雪。

《零陵早春》唐朝·柳宗元
问春从此去，几日到秦原。凭寄还乡梦，殷勤入故园。

《春怀故园》唐朝·柳宗元
九扈鸣已晚，楚乡农事春。悠悠故池水，空待灌园人。

《游昌化精舍》唐朝·柳明献
宝台侵汉远，金地接霞高。何必游天外，忻此契卢敖。

《嘲染家》唐朝·柳逢
紫绿终朝染，因何不识非。莆田竹木贵，背负十柴归。

《遇莲叶二客诗》唐朝·栾清
得饮摅公酒，复登摅公舟。便得神体清，超遥旷无忧。

《远意》唐朝·梁琼
脉脉长摅气，微微不离心。叩头从此去，烦恼阿谁禁。

《赠李中华》唐朝·梁锽
莫向嵩山去，神仙多误人。不如朝魏阙，天子重贤臣。

《状江南·仲夏》唐朝·樊珣
江南仲夏天，时雨下如川。卢橘垂金弹，甘蕉吐白莲。

《贻白永年诗》唐朝·樵夫
清秋无所事，乘露出遥天。凭仗樵人语，相期白永年。

《蜀门与林蕴分路后屡有山川似闽中因寄林蕴蕴亦闽人也》唐朝·欧阳詹
村步如延寿，川原似福平。无人相共识，独自故乡情。

《读周太公传》唐朝·欧阳詹
论兵去商虐，讲德兴周道。屠沽未遇时，岂异兹川老。

《与欧阳询互嘲》唐朝·欧阳询
索头连背暖，漫裆畏肚寒。只因心浑浑，所以面团团。

《寒食下第》唐朝·武元衡
柳挂九衢丝，花飘万家雪。如何憔悴人，对此芳菲节。

《途中即事》唐朝·武元衡
南征复北还，扰扰百年间。自笑红尘里，生涯不暂闲。

《春日偶作》唐朝·武元衡
纵横桃李枝，淡荡春风吹。美人歌白苎，万恨在蛾眉。

《夏夜作》唐朝·武元衡
夜久喧暂息，池台惟月明。无因驻清景，日出事还生。

《左掖梨花》唐朝·武元衡
巧笑解迎人，晴雪香堪惜。随风蝶影翻，误点朝衣赤。

《同陈六侍御寒食游禅定藏山上人院》唐朝·武元衡
年少轻行乐，东城南陌头。与君寂寞意，共作草堂游。

《腊日宣诏幸上苑》唐朝·武则天
明朝游上苑，火急报春知。花须连夜发，莫待晓风吹。

《奉和正旦赐宰臣柏叶应制》唐朝·武平一
绿叶迎春绿，寒枝历岁寒。愿持柏叶寿，长奉万年欢。

《游泾川琴溪》唐朝·武平一
环潭澄晓色，叠嶂照秋影。幽致欣所逢，纷虑自兹屏。

《劝酒》唐朝·武瓘
劝君金屈卮，满酌不须辞。花发多风雨，人生足别离。

《哭李群玉》唐朝·段成式
曾话黄陵事，今为白日催。老无儿女累，谁哭到泉台。

《醉歌》唐朝·殷七七
琴弹碧玉调，药炼白朱砂。解酝顷刻酒，能开非时花。

《阳春曲》唐朝·殷七七
愁见唱阳春，令人离肠结。郎去未归家，柳自飘香雪。

《客中有感》唐朝·殷尧藩
天地一身在，头颅五十过。流年消壮志，空使泪成河。

《偶题》唐朝·殷尧藩
越女收龙眼，蛮儿拾象牙。长安千万里，走马送谁家。

《关中伤乱后》唐朝·殷尧藩
去岁干戈险，今年蝗旱忧。关西归战马，海内卖耕牛。

《楚江怀古》唐朝·殷尧藩
骚灵不可见，楚些竟谁闻。欲采蘋花去，沧州隔暮云。

《张飞庙》唐朝·殷尧藩
威名垂万古，勇力冠当时。回首三分国，何人赋黍离。

《生公讲台》唐朝·殷尧藩
暝色护楼台，阴云昼未开。一尘无处著，花雨遍苍苔。

《席上听琴》唐朝·殷尧藩
高堂流月明，万籁不到耳。一听清心魂，飞絮春纷起。

《赠独孤常州》唐朝·毕耀
洪炉无久停，日月速若飞。忽然冲人身，饮酒不须疑。

《与琳法师》唐朝·毛明素
冶长倦缧绁，韩安叹死灰。始验山中木，方知贵不材。

《赠贾松先辈》唐朝·水心寺僧
嵯峨山上石，岁岁色长新。若使尽成宝，谁为知己人。

《临刑诗》唐朝·江为
街鼓侵人急，西倾日欲斜。黄泉无旅店，今夜宿谁家。

《状江南·仲秋》唐朝·沈仲昌
江南仲秋天，驔鼻大如船。雷是樟亭浪，苔为界石钱。

《蒙泉》唐朝·沈传师
京路马駸駸，尘劳日向深。蒙泉聊息驾，可以洗君心。

《寒食》唐朝·沈佺期
普天皆灭焰，匝地尽藏烟。不知何处火，来就客心然。

《古歌》唐朝·沈千运
北邙不种田，但种松与柏。松柏未生处，留待市朝客。

《寄天台司马道士》唐朝·沈如筠
河洲花艳爚，庭树光彩蒨。白云天台山，可思不可见。

《捣衣》唐朝·沈宇
日暮远天青，霜风入后庭。洞房寒未掩，砧杵夜泠泠。

《愧谢诗》唐朝·河湄鬼
我本邯郸士，祇役死河湄。不得家人哭，劳君行路悲。

《月夜泛舟》唐朝·法振
西塞长云尽，南湖片月斜。漾舟人不见，卧入武陵花。

《地肺山春日》唐朝·温庭筠
冉冉花明岸，涓涓水绕山。几时抛俗事，来共白云闲。

《碧涧驿晓思》唐朝·温庭筠
香灯伴残梦，楚国在天涯。月落子规歇，满庭山杏花。

《题贺知章故居叠韵作》唐朝·温庭筠
废砌翳薜荔，枯湖无菰蒲。老媪饱藁草，愚儒输逋租。

《嘲三月十八日雪》唐朝·温庭筠
三月雪连夜，未应伤物华。只缘春欲尽，留著伴梨花。

《客愁》唐朝·温庭筠
客愁看柳色，日日逐春深。荡漾春风里，谁知历乱心。

《光风亭夜宴妓有醉殴者》唐朝·温庭筠
吴国初成阵，王家欲解围。拂巾双雉叫，飘瓦两鸳飞。

《驿楼诵诗》唐朝·湘中女子
红树醉秋色，碧溪弹夜弦。佳期不可再，风雨杳如年。

《题玉泉溪》唐朝·湘驿女子
红叶醉秋色，碧溪弹夜弦。佳期不可再，风雨杳如年。

《赠人》唐朝·滕传胤
平生才不足，立身信有馀。自叹无大故，君子莫相疏。

《送人往宣城》唐朝·潘佐
江畔送行人，千山生暮氛。谢安团扇上，为画敬亭云。

《送人往宣城》唐朝·潘佑
江畔送行人，千山生暮氛。谢安团扇上，为画敬亭云。

《末秋到家》唐朝·潘图
归来无所利，骨肉亦不喜。黄犬却有情，当门卧摇尾。

《春日雪以回文绝句呈张荐权德舆》唐朝·潘孟阳
春梅杂落雪，发树几花开。真须尽兴饮，仁里愿同来。

《咏烛寄人》唐朝·潘求仁
烛与人相似，通宵遽白煎。不应须下泪，只是为人然。

《送朱放》唐朝·灵一
苦见人间世，思归洞里天。纵令山鸟语，不废野人眠。

《送人得荡子归倡妇》唐朝·灵一
垂涕凭回信，为语柳园人。情知独难守，又是一阳春。

《天姥岑望天台山》唐朝·灵澈
天台众峰外，华顶当寒空。有时半不见，崔嵬在云中。

《远公墓》唐朝·灵澈
古墓石棱棱，寒云晚景凝。空悲虎溪月，不见雁门僧。

《新成小亭月夜》唐朝·熊孺登
已被月知处，斩新风到来。无人伴幽境，多取木兰栽。

《题玉潭》唐朝·独孤及
碧玉徒强名，冰壶难比德。唯当寂照心，可并奫沦色。

《登鹳雀楼》唐朝·王之涣
白日依山尽，黄河入海流。欲穷千里目，更上一层楼。

《送别》唐朝·王之涣
杨柳东风树，青青夹御河。近来攀折苦，应为别离多。

《晚留凤州》唐朝·王勃
宝鸡辞旧役，仙凤历遗墟。去此近城阙，青山明月初。

《羁春》唐朝·王勃
客心千里倦，春事一朝归。还伤北园里，重见落花飞。

《林塘怀友》唐朝·王勃
芳屏画春草，仙杼织朝霞。何如山水路，对面即飞花。

《山扉夜坐》唐朝·王勃
抱琴开野室，携酒对情人。林塘花月下，别似一家春。

《春庄》唐朝·王勃
山中兰叶径，城外李桃园。岂知人事静，不觉鸟声喧。

《春游》唐朝·王勃
客念纷无极，春泪倍成行。今朝花树下，不觉恋年光。

《春园》唐朝·王勃
山泉两处晚，花柳一园春。还持千日醉，共作百年人。

《林泉独饮》唐朝·王勃
丘壑经涂赏，花柳遇时春。相逢今不醉，物色自轻人。

《登城春望》唐朝·王勃
物外山川近，晴初景霭新。芳郊花柳遍，何处不宜春。

《他乡叙兴》唐朝·王勃
缀叶归烟晚，乘花落照春。边城琴酒处，俱是越乡人。

《夜兴》唐朝·王勃
野烟含夕渚，山月照秋林。还将中散兴，来偶步兵琴。

《早春野望》唐朝·王勃
江旷春潮白，山长晓岫青。他乡临睨极，花柳映边亭。

《山中》唐朝·王勃
长江悲已滞，万里念将归。况属高风晚，山山黄叶飞。

《冬郊行望》唐朝·王勃
桂密岩花白，梨疏林叶红。江皋寒望尽，归念断征篷。

《始平晚息》唐朝·王勃
观阙长安近，江山蜀路赊。客行朝复夕，无处是乡家。

《扶风昼届离京浸远》唐朝·王勃
帝里金茎去，扶风石柱来。山川殊未已，行路方悠哉。

《普安建阴题壁》唐朝·王勃
江汉深无极，梁岷不可攀。山川云雾里，游子几时还。

《九日》唐朝·王勃
九日重阳节，开门有菊花。不知来送酒，若个是陶家。

《使风》唐朝·王周
风起即千里，风回翻问津。沈思宦游者，何啻使风人。

《渡溪》唐朝·王周
渡溪溪水急，水溅罗衣湿。日暮犹未归，盈盈水边立。

《落叶》唐朝·王周
素律铄欲脆，青女妒复稀。月冷天风吹，叶叶干红飞。

《巴江》唐朝·王周
巴江江水色，一带浓蓝碧。仙女瑟瑟衣，风梭晚来织。

《早起》唐朝·王建
回灯正衣裳，出户星未稀。堂前候姑起，环珮生晨辉。

《题柏岩禅师影堂》唐朝·王建
山中砖塔闭，松下影堂新。恨不生前识，今朝礼画身。

《送人》唐朝·王建
河亭收酒器，语尽各西东。回首不相见，行车秋雨中。

《夜闻子规》唐朝·王建
子规啼不歇，到晓口应穿。况是不眠夜，声声在耳边。

《四望驿松》唐朝·王建
当初北涧别，直至此庭中。何意闻鞞耳，听君枝上风。

《江馆》唐朝·王建
水面细风生，菱歌慢慢声。客亭临小市，灯火夜妆明。

《题江台驿》唐朝·王建
水北金台路，年年行客稀。近闻天子使，多取雁门归。

《赠谪者》唐朝·王建
何罪过长沙，年年北望家。重封岭头信，一树海边花。

《戏酬卢秘书》唐朝·王建
芸香阁里人，采摘御园春。取此和仙药，犹治老病身。

《小松》唐朝·王建
小松初数尺，未有直生枝。闲即傍边立，看多长却迟。

《秋夜》唐朝·王建
夜久叶露滴，秋虫入户飞。卧多骨髓冷，起覆旧绵衣。

《水精》唐朝·王建
映水色不别，向月光还度。倾在荷叶中，有时看是露。

《香印》唐朝·王建
闲坐烧印香，满户松柏气。火尽转分明，青苔碑上字。

《秋灯》唐朝·王建
向壁暖悠悠，罗帏寒寂寂。斜照碧山图，松间一片石。

《落叶》唐朝·王建
陈绿向参差，初红已重叠。中庭初扫地，绕树三两叶。

《园果》唐朝·王建
雨中梨果病，每树无数个。小儿出入看，一半鸟啄破。

《野菊》唐朝·王建
晚艳出荒篱，冷香著秋水。忆向山中见，伴蛩石壁里。

《荒园》唐朝·王建
朝日满园霜，牛冲篱落坏。扫掠黄叶中，时时一窠薤。

《南涧》唐朝·王建
野桂香满溪，石莎寒覆水。爱此南涧头，终日潺湲里。

《晚蝶》唐朝·王建
粉翅嫩如水，绕砌乍依风。日高山露解，飞入菊花中。

《田家》唐朝·王建
啾啾雀满树，霭霭东坡雨。田家夜无食，水中摘禾黍。

《故行宫》唐朝·王建
寥落古行宫，宫花寂寞红。白头宫女在，闲坐说玄宗。

《酬从侄再看诗本》唐朝·王建
眼暗没功夫，慵来剪刻粗。自看花样古，称得少年无。

《别自栽小树》唐朝·王建
去年今日栽，临去见花开。好住守空院，夜间人不来。

《早发汾南》唐朝·王建
桥上车马发，桥南烟树开。青山斜不断，迢递故乡来。

《朝来曲》唐朝·王昌龄
月昃鸣珂动，花连绣户春。盘龙玉台镜，唯待画眉人。

《从军行》唐朝·王昌龄
大将军出战，白日暗榆关。三面黄金甲，单于破胆还。

《答武陵田太守》唐朝·王昌龄
仗剑行千里，微躯感一言。曾为大梁客，不负信陵恩。

《题僧房》唐朝·王昌龄
棕榈花满院，苔藓入闲房。彼此名言绝，空中闻异香。

《击磬老人》唐朝·王昌龄
双峰褐衣久，一磬白眉长。谁识野人意，徒看春草芳。

《送胡大》唐朝·王昌龄
荆门不堪别，况乃潇湘秋。何处遥望君，江边明月楼。

《送郭司仓》唐朝·王昌龄
映门淮水绿，留骑主人心。明月随良掾，春潮夜夜深。

《送李十五》唐朝·王昌龄
怨别秦楚深，江中秋云起。天长杳无隔，月影在寒水。

《送张四》唐朝·王昌龄
枫林已愁暮，楚水复堪悲。别后冷山月，清猿无断时。

《武陵田太守席送司马卢谿》唐朝·王昌龄
诸侯分楚郡，饮饯五谿春。山水清晖远，俱怜一逐臣。

《送谭八之桂林》唐朝·王昌龄
客心仍在楚，江馆复临湘。别意猿鸟外，天寒桂水长。

《送刘十五之郡》唐朝·王昌龄
平明江雾寒，客马江上发。扁舟事洛阳，窅窅含楚月。

《留别》唐朝·王昌龄
桑林映陂水，雨过宛城西。留醉楚山别，阴云暮霋霋。

《赠李侍御》唐朝·王昌龄
青冥孤云去，终当暮归山。志士杖苦节，何时见龙颜。

《赠李侍御》唐朝·王昌龄
渺然客子魂，倏铄川上晖。还云惨知暮，九月仍未归。

《送别》唐朝·王昌龄
春江愁送君，蕙草生氤氲。醉后不能语，乡山雨雰雰。

《失题》唐朝·王昌龄
时与醉林壑，因之堕农桑。槐烟渐含夜，楼月深苍茫。

《失题》唐朝·王昌龄
桑叶下墟落，鹍鸡鸣渚田。物情每衰极，吾道方渊然。

《杂曲歌辞·春江曲》唐朝·王涯
摇漾越江春，相将看白蘋。归时不觉夜，出浦月随人。

《杂曲歌辞·太平乐》唐朝·王涯
风俗今和厚，君王在穆清。行看采花曲，尽是太阶平。

《太平词》唐朝·王涯
风俗今和厚，君王在穆清。行看采华曲，尽是泰阶平。

《送春词》唐朝·王涯
日日人空老，年年春更归。相欢在尊酒，不用惜花飞。

《陇上行》唐朝·王涯
负羽到边州，鸣笳度陇头。云黄知塞近，草白见边秋。

《思君恩》唐朝·王涯
鸡鸣天汉晓，莺语禁林春。谁入巫山梦，唯应洛水神。

《春闺思》唐朝·王涯
雪尽萱抽叶，风轻水变苔。玉关音信断，又见发庭梅。

《春江曲》唐朝·王涯
摇漾越江春，相将采白蘋。归时不觉夜，出浦月随人。

《闰月七日织女》唐朝·王湾
耿耿曙河微，神仙此夜稀。今年七月闰，应得两回归。

《建德破后入长安咏秋蓬示辛学士》唐朝·王绩
遇坎聊知止，逢风或未归。孤根何处断，轻叶强能飞。

《夜还东溪》唐朝·王绩
石苔应可践，丛枝幸易攀。青溪归路直，乘月夜歌还。

《山中别李处士》唐朝·王绩
为向东溪道，人来路渐赊。山中春酒熟，何处得停家。

《初春》唐朝·王绩
春来日渐长，醉客喜年光。稍觉池亭好，偏宜酒瓮香。

《醉后》唐朝·王绩
阮籍醒时少，陶潜醉日多。百年何足度，乘兴且长歌。

《题酒店壁》唐朝·王绩
昨夜瓶始尽，今朝瓮即开。梦中占梦罢，还向酒家来。

《戏题卜铺壁》唐朝·王绩
旦逐刘伶去，宵随毕卓眠。不应长卖卜，须得杖头钱。

《尝春酒》唐朝·王绩
野觞浮郑酌，山酒漉陶巾。但令千日醉，何惜两三春。

《独酌》唐朝·王绩
浮生知几日，无状逐空名。不如多酿酒，时向竹林倾。

《秋夜喜遇王处士》唐朝·王绩
北场芸藿罢，东皋刈黍归。相逢秋月满，更值夜萤飞。

《山夜调琴》唐朝·王绩
促轸乘明月，抽弦对白云。从来山水韵，不使俗人闻。

《看酿酒》唐朝·王绩
六月调神曲，正朝汲美泉。从来作春酒，未省不经年。

《咏巫山》唐朝·王绩
电影江前落，雷声峡外长。霁云无处所，台馆晓苍苍。

《咏怀》唐朝·王绩
故乡行云是，虚室坐间同。日落西山暮，方知天下空。

《息夫人》唐朝·王维
莫以今时宠，难忘旧日恩。看花满眼泪，不共楚王言。

《辋川集·孟城坳》唐朝·王维
新家孟城口，古木馀衰柳。来者复为谁，空悲昔人有。

《辋川集·华子冈》唐朝·王维
飞鸟去不穷，连山复秋色。上下华子冈，惆怅情何极。

《辋川集·文杏馆》唐朝·王维
文杏裁为梁，香茅结为宇。不知栋里云，去作人间雨。

《辋川集·斤竹岭》唐朝·王维
檀栾映空曲，青翠漾涟漪。暗入商山路，樵人不可知。

《辋川集·鹿柴》唐朝·王维
空山不见人，但闻人语响。返景入深林，复照青苔上。

《辋川集·木兰柴》唐朝·王维
秋山敛馀照，飞鸟逐前侣。彩翠时分明，夕岚无处所。

《辋川集·茱萸沜》唐朝·王维
结实红且绿，复如花更开。山中傥留客，置此芙蓉杯。

《辋川集·宫槐陌》唐朝·王维
仄径荫宫槐，幽阴多绿苔。应门但迎扫，畏有山僧来。

《辋川集·临湖亭》唐朝·王维
轻舸迎上客，悠悠湖上来。当轩对尊酒，四面芙蓉开。

《辋川集·南垞》唐朝·王维
轻舟南垞去，北垞淼难即。隔浦望人家，遥遥不相识。

《辋川集·欹湖》唐朝·王维
吹箫凌极浦，日暮送夫君。湖上一回首，青山卷白云。

《辋川集·柳浪》唐朝·王维
分行接绮树，倒影入清漪。不学御沟上，春风伤别离。

《辋川集·栾家濑》唐朝·王维
飒飒秋雨中，浅浅石溜泻。跳波自相溅，白鹭惊复下。

《辋川集·金屑泉》唐朝·王维
日饮金屑泉，少当千馀岁。翠凤翊文螭，羽节朝玉帝。

《辋川集·白石滩》唐朝·王维
清浅白石滩，绿蒲向堪把。家住水东西，浣纱明月下。

《辋川集·北垞》唐朝·王维
北垞湖水北，杂树映朱阑。逶迤南川水，明灭青林端。

《辋川集·竹里馆》唐朝·王维
独坐幽篁里，弹琴复长啸。深林人不知，明月来相照。

《辋川集·辛夷坞》唐朝·王维
木末芙蓉花，山中发红萼。涧户寂无人，纷纷开且落。

《辋川集·漆园》唐朝·王维
古人非傲吏，自阙经世务。偶寄一微官，婆娑数株树。

《辋川集·椒园》唐朝·王维
桂尊迎帝子，杜若赠佳人。椒浆奠瑶席，欲下云中君。

《皇甫岳云溪杂题五首·鸟鸣涧》唐朝·王维
人闲桂花落，夜静春山空。月出惊山鸟，时鸣春涧中。

《皇甫岳云溪杂题五首·莲花坞》唐朝·王维
日日采莲去，洲长多暮归。弄篙莫溅水，畏湿红莲衣。

《皇甫岳云溪杂题五首·鸬鹚堰》唐朝·王维
乍向红莲没，复出清蒲飏。独立何褵褷，衔鱼古查上。

《皇甫岳云溪杂题五首·上平田》唐朝·王维
朝耕上平田，暮耕上平田。借问问津者，宁知沮溺贤。

《皇甫岳云溪杂题五首·萍池》唐朝·王维
春池深且广，会待轻舟回。靡靡绿萍合，垂杨扫复开。

《答裴迪辋口遇雨忆终南山之作》唐朝·王维
淼淼寒流广，苍苍秋雨晦。君问终南山，心知白云外。

《山中寄诸弟妹》唐朝·王维
山中多法侣，禅诵自为群。城郭遥相望，唯应见白云。

《闻裴秀才迪吟诗因戏赠》唐朝·王维
猿吟一何苦，愁朝复悲夕。莫作巫峡声，肠断秋江客。

《赠韦穆十八》唐朝·王维
与君青眼客，共有白云心。不向东山去，日令春草深。

《临高台送黎拾遗》唐朝·王维
相送临高台，川原杳何极。日暮飞鸟还，行人去不息。

《别辋川别业》唐朝·王维
依迟动车马，惆怅出松萝。忍别青山去，其如绿水何。

《崔九弟欲往南山马上口号与别》唐朝·王维
城隅一分手，几日还相见。山中有桂花，莫待花如霰。

《题友人云母障子》唐朝·王维
君家云母障，时向野庭开。自有山泉入，非因采画来。

《红牡丹》唐朝·王维
绿艳闲且静，红衣浅复深。花心愁欲断，春色岂知心。

《菩提寺禁口号又示裴迪》唐朝·王维
安得舍罗网，拂衣辞世喧。悠然策藜杖，归向桃花源。

《崔兴宗写真咏》唐朝·王维
画君年少时，如今君已老。今时新识人，知君旧时好。

《山茱萸》唐朝·王维
朱实山下开，清香寒更发。幸与丛桂花，窗前向秋月。

《相思》唐朝·王维
红豆生南国，秋来发故枝。愿君多采撷，此物最相思。

《书事》唐朝·王维
轻阴阁小雨，深院昼慵开。坐看苍苔色，欲上人衣来。

《别辋川别业》唐朝·王缙
山月晓仍在，林风凉不绝。殷勤如有情，惆怅令人别。

《附：王轩题西施石诗》唐朝·王轩
岭上千峰秀，江边细草春。今逢浣纱石，不见浣纱人。

《江滨梅》唐朝·王適
忽见寒梅树，开花汉水滨。不知春色早，疑是弄珠人。

《感事》唐朝·王镣
击石易得火，扣人难动心。今日朱门者，曾恨朱门深。

《同夫游秦》唐朝·王韫秀
路扫饥寒迹，天哀志气人。休零离别泪，携手入西秦。

《诣李侍郎》唐朝·王鲁复
文字元无底，功夫转到难。苦心三百首，暂请侍郎看。

《吊灵均》唐朝·王鲁复
万古汨罗深，骚人道不沉。明明唐日月，应见楚臣心。

《吊韩侍郎》唐朝·王鲁复
星落少微宫，高人入古风。几年才子泪，并写五言中。

《杂曲歌辞·夜夜曲》唐朝·田娥
愁人夜独伤，灭烛卧兰房。只恐多情月，旋来照妾床。

《兜玄国怀归诗》唐朝·申欢
风软景和煦，异香馥林塘。登高一长望，信美非吾乡。

《登鹳雀楼》唐朝·畅当
迥临飞鸟上，高出世尘间。天势围平野，河流入断山。

《别卢纶》唐朝·畅当
故交君独在，又欲与君离。我有新秋泪，非关宋玉悲。

《相和歌辞·怨诗》唐朝·白居易
夺宠心那惯，寻思倚殿门。不知移旧爱，何处作新恩。

《前庭凉夜》唐朝·白居易
露簟色似玉，风幌影如波。坐愁树叶落，中庭明月多。

《早秋独夜》唐朝·白居易
井梧凉叶动，邻杵秋声发。独向檐下眠，觉来半床月。

《禁中》唐朝·白居易
门严九重静，窗幽一室闲。好是修心处，何必在深山。

《村雪夜坐》唐朝·白居易
南窗背灯坐，风霰暗纷纷。寂寞深村夜，残雁雪中闻。

《友人夜访》唐朝·白居易
檐间清风簟，松下明月杯。幽意正如此，况乃故人来。

《北亭独宿》唐朝·白居易
悄悄壁下床，纱笼耿残烛。夜半独眠觉，疑在僧房宿。

《晚望》唐朝·白居易
江城寒角动，沙洲夕鸟还。独在高亭上，西南望远山。

《招东邻》唐朝·白居易
小榼二升酒，新簟六尺床。能来夜话否，池畔欲秋凉。

《山下宿》唐朝·白居易
独到山下宿，静向月中行。何处水边碓，夜舂云母声。

《禁中秋宿》唐朝·白居易
风翻朱里幕，雨冷通中枕。耿耿背斜灯，秋床一人寝。

《出关路》唐朝·白居易
山川函谷路，尘土游子颜。萧条去国意，秋风生故关。

《照镜》唐朝·白居易
皎皎青铜镜，斑斑白丝鬓。岂复更藏年，实年君不信。

《夜雨》唐朝·白居易
早蛩啼复歇，残灯灭又明。隔窗知夜雨，芭蕉先有声。

《秋夕》唐朝·白居易
叶声落如雨，月色白似霜。夜深方独卧，谁为拂尘床。

《微雨夜行》唐朝·白居易
漠漠秋云起，稍稍夜寒生。但觉衣裳湿，无点亦无声。

《江楼闻砧》唐朝·白居易
江人授衣晚，十月始闻砧。一夕高楼月，万里故园心。

《宿东林寺》唐朝·白居易
经窗灯焰短，僧炉火气深。索落庐山夜，风雪宿东林。

《夜雪》唐朝·白居易
已讶衾枕冷，复见窗户明。夜深知雪重，时闻折竹声。

《郡中》唐朝·白居易
乡路音信断，山城日月迟。欲知州近远，阶前摘荔枝。

《盩厔县北楼望山》唐朝·白居易
一为趋走吏，尘土不开颜。孤负平生眼，今朝始见山。

《别韦苏州》唐朝·白居易
百年愁里过，万感醉中来。惆怅城西别，愁眉两不开。

《长安送柳大东归》唐朝·白居易
白社羁游伴，青门远别离。浮名相引住，归路不同归。

《除夜宿洺州》唐朝·白居易
家寄关西住，身为河北游。萧条岁除夜，旅泊在洺州。

《冬至夜怀湘灵》唐朝·白居易
艳质无由见，寒衾不可亲。何堪最长夜，俱作独眠人。

《凉夜有怀》唐朝·白居易
清风吹枕席，白露湿衣裳。好是相亲夜，漏迟天气凉。

《病中作》唐朝·白居易
久为劳生事，不学摄生道。年少已多病，此身岂堪老。

《问淮水》唐朝·白居易
自嗟名利客，扰扰在人间。何事长淮水，东流亦不闲。

《宿樟亭驿》唐朝·白居易
夜半樟亭驿，愁人起望乡。月明何所见，潮水白茫茫。

《翰林中送独孤二十七起居罢职出院》唐朝·白居易
碧落留云住，青冥放鹤还。银台向南路，从此到人间。

《感发落》唐朝·白居易
昔日愁头白，谁知未白衰。眼看应落尽，无可变成丝。

《禁中闻蛩》唐朝·白居易
悄悄禁门闭，夜深无月明。西窗独暗坐，满耳新蛩声。

《秋虫》唐朝·白居易
切切暗窗下，喓喓深草里。秋天思妇心，雨夜愁人耳。

《忆元九》唐朝·白居易
渺渺江陵道，相思远不知。近来文卷里，半是忆君诗。

《昼卧》唐朝·白居易
抱枕无言语，空房独悄然。谁知尽日卧，非病亦非眠。

《有感》唐朝·白居易
绝弦与断丝，犹有却续时。唯有衷肠断，应无续得期。

《答友问》唐朝·白居易
似玉童颜尽，如霜病鬓新。莫惊身顿老，心更老于身。

《早春》唐朝·白居易
雪散因和气，冰开得暖光。春销不得处，唯有鬓边霜。

《重寄》唐朝·白居易
萧散弓惊雁，分飞剑化龙。悠悠天地内，不死会相逢。

《红藤杖》唐朝·白居易
交亲过浐别，车马到江回。唯有红藤杖，相随万里来。

《雨中题衰柳》唐朝·白居易
湿屈青条折，寒飘黄叶多。不知秋雨意，更遣欲如何。

《庾楼新岁》唐朝·白居易
岁时销旅貌，风景触乡愁。牢落江湖意，新年上庾楼。

《遗爱寺》唐朝·白居易
弄日临溪坐，寻花绕寺行。时时闻鸟语，处处是泉声。

《自悲》唐朝·白居易
火宅煎熬地，霜松摧折身。因知群动内，易死不过人。

《问刘十九》唐朝·白居易
绿蚁新醅酒，红泥小火垆。晚来天欲雪，能饮一杯无。

《醉中对红叶》唐朝·白居易
临风杪秋树，对酒长年人。醉貌如霜叶，虽红不是春。

《山中戏问韦侍御》唐朝·白居易
我抱栖云志，君怀济世才。常吟反招隐，那得入山来。

《夜入瞿唐峡》唐朝·白居易
瞿唐天下险，夜上信难哉。岸似双屏合，天如匹帛开。

《龙昌寺荷池》唐朝·白居易
冷碧新秋水，残红半破莲。从来寥落意，不似此池边。

《商山路有感》唐朝·白居易
万里路长在，六年身始归。所经多旧馆，大半主人非。

《南浦别》唐朝·白居易
南浦凄凄别，西风袅袅秋。一看肠一断，好去莫回头。

《寄王秘书》唐朝·白居易
霜菊花萎日，风梧叶碎时。怪来秋思苦，缘咏秘书诗。

《勤政楼西老柳》唐朝·白居易
半朽临风树，多情立马人。开元一株柳，长庆二年春。

《莫走柳条词送别》唐朝·白居易
南陌伤心别，东风满把春。莫欺杨柳弱，劝酒胜于人。

《怨词》唐朝·白居易
夺宠心那惯，寻思倚殿门。不知移旧爱，何处作新恩。

《不睡》唐朝·白居易
焰短寒缸尽，声长晓漏迟。年衰自无睡，不是守三尸。

《宿阳城驿对月》唐朝·白居易
亲故寻回驾，妻孥未出关。凤凰池上月，送我过商山。

《山泉煎茶有怀》唐朝·白居易
坐酌泠泠水，看煎瑟瑟尘。无由持一碗，寄与爱茶人。

《吉祥寺见钱侍郎题名》唐朝·白居易
云雨三年别，风波万里行。愁来正萧索，况见古人名。

《城上》唐朝·白居易
城上冬冬鼓，朝衙复晚衙。为君慵不出，落尽绕城花。

《湖上夜饮》唐朝·白居易
郭外迎人月，湖边醒酒风。谁留使君饮，红烛在舟中。

《九日代罗、樊二妓招舒著作》唐朝·白居易
罗敷敛双袂，樊姬献一杯。不见舒员外，秋菊为谁开。

《远师》唐朝·白居易
东宫白庶子，南寺远禅师。何处遥相见，心无一事时。

《问远师》唐朝·白居易
荤膻停夜食，吟咏散秋怀。笑问东林老，诗应不破斋。

《池西亭》唐朝·白居易
朱栏映晚树，金魄落秋池。还似钱唐夜，西楼月出时。

《访皇甫七》唐朝·白居易
上马行数里，逢花倾一杯。更无停泊处，还是觅君来。

《涂山寺独游》唐朝·白居易
野径行无伴，僧房宿有期。涂山来去熟，唯是马蹄知。

《逢旧》唐朝·白居易
久别偶相逢，俱疑是梦中。即今欢乐事，放醆又成空。

《恨词》唐朝·白居易
翠黛眉低敛，红珠泪暗销。从来恨人意，不省似今朝。

《池窗》唐朝·白居易
池晚莲芳谢，窗秋竹意深。更无人作伴，唯对一张琴。

《结之》唐朝·白居易
欢爱今何在，悲啼亦是空。同为一夜梦，共过十年中。

《题周家歌者》唐朝·白居易
清紧如敲玉，深圆似转簧。一声肠一断，能有几多肠。

《萧庶子相过》唐朝·白居易
半日停车马，何人在白家。殷勤萧庶子，爱酒不嫌茶。

《恨去年》唐朝·白居易
老去唯耽酒，春来不著家。去年来校晚，不见洛阳花。

《和微之叹槿花》唐朝·白居易
朝荣殊可惜，暮落实堪嗟。若向花中比，犹应胜眼花。

《寄李相公》唐朝·白居易
渐老只谋欢，虽贫不要官。唯求造化力，试为驻春看。

《和杨同州寒食乾坑会后闻杨工部欲到知予与工部有宿酲》唐朝·白居易
夜饮归常晚，朝眠起更迟。举头中酒后，引手索茶时。

《凭李睦州访徐凝山人》唐朝·白居易
郡守轻诗客，乡人薄钓翁。解怜徐处士，唯有李郎中。

《雨中访崔十八》唐朝·白居易
肩舁仍挈榼，莫怪就君来。秋雨经三宿，无人劝一杯。

《陈家紫藤花下赠周判官》唐朝·白居易
藤花无次第，万朵一时开。不是周从事，何人唤我来。

《同诸公有怀绝句》唐朝·皇甫冉
旧国迷江树，他乡近海门。移家南渡久，童稚解方言。

《题画帐二首·山水》唐朝·皇甫冉
桂水饶枫杉，荆南足烟雨。犹疑黛色中，复是雒阳岨。

《题画帐二首·远帆》唐朝·皇甫冉
朝见巴江客，暮见巴江客。云帆傥暂停，中路阳台夕。

《渡汝水向太和山》唐朝·皇甫冉
落日事搴陟，西南投一峰。诚知秋水浅，但怯无人踪。

《秋怨》唐朝·皇甫冉
长信多秋气，昭阳借月华。那堪闭永巷，闻道选良家。

《山中五咏·门柳》唐朝·皇甫冉
接影武昌城，分行汉南道。何事闲门外，空对青山老。

《山中五咏·远山》唐朝·皇甫冉
少室尽西峰，鸣皋隐南面。柴门纵复关，终日窗中见。

《山中五咏·南涧》唐朝·皇甫冉
上路各乘轩，高明尽鸣玉。宁知涧下人，自爱轻波渌。

《山中五咏·春早》唐朝·皇甫冉
草遍颍阳山，花开武陵水。春色既已同，人心亦相似。

《山中五咏·山馆》唐朝·皇甫冉
山馆长寂寂，闲云朝夕来。空庭复何有，落日照青苔。

《同张侍御咏兴宁寺经藏院海石榴花》唐朝·皇甫冉
嫩叶生初茂，残花少更鲜。结根龙藏侧，故欲并青莲。

《婕妤春怨》唐朝·皇甫冉
花枝出建章，凤管发昭阳。借问承恩者，双蛾几许长。

《题卢十一所居》唐朝·皇甫冉
春风来几日，先入辟疆园。身外无馀事，闲吟昼闭门。

《山中横云》唐朝·皇甫冉
湘水风日满，楚山朝夕空。连峰虽已见，犹念长云中。

《病中对石竹花》唐朝·皇甫冉
散点空阶下，闲凝细雨中。那能久相伴，嗟尔殢秋风。

《送王翁信还剡中旧居》唐朝·皇甫冉
海岸耕残雪，溪沙钓夕阳。客中何所有，春草渐看长。

《赋长道一绝送陆邃潜夫》唐朝·皇甫冉
高山迥欲登，远水深难渡。杳杳复漫漫，行人别家去。

《杨氏林亭探得古槎》唐朝·皇甫冉
千年古貌多，八月秋涛晚。偶被主人留，那知来近远。

《和王给事禁省梨花咏》唐朝·皇甫冉
巧解逢人笑，还能乱蝶飞。春时风入户，几片落朝衣。

《送陆鸿渐赴越》唐朝·皇甫冉
行随新树深，梦隔重江远。迢递风日间，苍茫洲渚晚。

《台头寺愿上人院古松…与赵八员外、裴十补阙同赋之》唐朝·皇甫冉
细草亦全高，秋毫乍堪比。及至干霄日，何人复居此。

《渔子沟寄赵员外裴补阙》唐朝·皇甫冉
欲逐淮潮上，暂停渔子沟。相望知不见，终是屡回头。

《同李三月夜作》唐朝·皇甫冉
霜风惊度雁，月露皓疏林。处处砧声发，星河秋夜深。

《初出沅江夜入湖》唐朝·皇甫冉
放溜出江口，回瞻松栝深。不知舟中月，更引湖间心。

《送裴陟归常州》唐朝·皇甫冉
夜雨须停棹，秋风暗入衣。见君尝北望，何事却南归。

《赠别》唐朝·皇甫冉
南桥春日暮，杨柳带青渠。不得同携手，空成意有馀。

《酬李判官度梨岭见寄》唐朝·皇甫冉
陇首怨西征，岭南雁北顾。行人与流水，共向闽中去。

《送李山人还》唐朝·皇甫冉
从来无检束，只欲老烟霞。鸡犬声相应，深山有几家。

《洪泽馆壁见故礼部尚书题诗》唐朝·皇甫冉
底事洪泽壁，空留黄绢词。年年淮水上，行客不胜悲。

《望南山雪怀山寺普上人》唐朝·皇甫冉
夜夜梦莲宫，无由见远公。朝来出门望，知在雪山中。

《路中口号》唐朝·皇甫曾
还乡不见家，年老眼多泪。车马上河桥，城中好天气。

《山下泉》唐朝·皇甫曾
漾漾带山光，澄澄倒林影。那知石上喧，却忆山中静。

《劝僧酒》唐朝·皇甫松
劝僧一杯酒，共看青青山。酣然万象灭，不动心印闲。

《登郭隗台》唐朝·皇甫松
燕相谋在兹，积金黄巍巍。上者欲何颜，使我千载悲。

《赠柳喜得嵩山法门自号嵩山老》唐朝·皎然
一见嵩山老，吾生恨太迟。问君年几许，曾出上皇时。

《酬李补阙纾》唐朝·皎然
不住东林寺，云泉处处行。近臣那得识，禅客本无名。

《湖南兰若示大乘诸公》唐朝·皎然
未到无为岸，空怜不系舟。东山白云意，岁晚尚悠悠。

《招韩武康章》唐朝·皎然
山僧虽不饮，酤酒引陶潜。此意无人别，多为俗士嫌。

《秋居法华寺下院望高顶赠如献上人》唐朝·皎然
峰色秋天见，松声静夜闻。影孤长不出，行道在寒云。

《赠韦早陆羽》唐朝·皎然
只将陶与谢，终日可忘情。不欲多相识，逢人懒道名。

《戏呈薛彝》唐朝·皎然
山僧不厌野，才子会须狂。何处销君兴，春风摆绿杨。

《赠颜主簿》唐朝·皎然
汉家仪礼盛，名教出诸颜。更见尚书后，能文在子山。

《赠融上人》唐朝·皎然
常爱西林寺，池中月出时。芭蕉一片叶，书取寄吾师。

《听寒更寄朱兵曹巨川》唐朝·皎然
欹枕听寒更，寒更发还住。一夜千万声，几声到君处。

《九日与陆处士羽饮茶》唐朝·皎然
九日山僧院，东篱菊也黄。俗人多泛酒，谁解助茶香。

《渡前溪》唐朝·皎然
不意入前溪，爱溪从错落。清清鉴不足，非是深难度。

《送灵澈》唐朝·皎然
我欲长生梦，无心解伤别。千里万里心，只似眼前月。

《寄路温州》唐朝·皎然
欲问采灵药，如何学无生。爱鹤颇似君，且非求仙情。

《待山月》唐朝·皎然
夜夜忆故人，长教山月待。今宵故人至，山月知何在。

《杂兴》唐朝·皎然
人生分已定，富贵岂妄来。不见海底泥，飞上成尘埃。

《舂陵登望》唐朝·皎然
西底空流水，东垣但聚云。最伤梅岭望，花雪正纷纷。

《留别阎士和》唐朝·皎然
不惯人间别，多应忘别时。逢山又逢水，只畏却来迟。

《送李道士》唐朝·皎然
常随山上下，忽限江南北。共是忘情人，何由肯相忆。

《望远村》唐朝·皎然
林杪不可分，水步遥难辨。一片山翠边，依稀见村远。

《惜暮景》唐朝·皎然
疏阴花不动，片景松梢度。夏日旧来长，佳游何易暮。

《问天》唐朝·皎然
天公何时有，谈者皆不经。谁道贤人死，今为傅说星。

《寓言》唐朝·皎然
吾道本无我，未曾嫌世人。如今到城市，弥觉此心真。

《前溪作》唐朝·皎然
春歌已寂寂，古水自涓涓。徒误时人辈，伤心作逝川。

《戏作》唐朝·皎然
乞我百万金，封我异姓王。不如独悟时，大笑放清狂。

《答李季兰》唐朝·皎然
天女来相试，将花欲染衣。禅心竟不起，还捧旧花归。

《次日》唐朝·皎然
野外有一人，独立无四邻。彼见是我身，我见是彼身。

《鹿门夏日》唐朝·皮日休
满院松桂阴，日午却不知。山人睡一觉，庭鹊立未移。

《伤小女》唐朝·皮日休
一岁犹未满，九泉何太深。唯馀卷书草，相对共伤心。

《秋江晓望》唐朝·皮日休
万顷湖天碧，一星飞鹭白。此时放怀望，不厌为浮客。

《闲夜酒醒》唐朝·皮日休
醒来山月高，孤枕群书里。酒渴漫思茶，山童呼不起。

《古函关》唐朝·皮日休
破落古关城，犹能扼帝京。今朝行客过，不待晓鸡鸣。

《聪明泉》唐朝·皮日休
一勺如琼液，将愚拟望贤。欲知心不变，还似饮贪泉。

《史处士》唐朝·皮日休
山期须早赴，世累莫迟留。忽遇狂风起，闲心不自由。

《芳草渡》唐朝·皮日休
溪南越乡音，古柳渡江深。日晚无来客，闲船系绿阴。

《奉和鲁望叠韵双声二首·叠韵山中吟》唐朝·皮日休
穿烟泉潺湲，触竹犊觳觫。荒篁香墙匡，熟鹿伏屋曲。

《奉和鲁望叠韵双声二首·双声溪上思》唐朝·皮日休
疏杉低通滩，冷鹭立乱浪。草彩欲夷犹，云容空淡荡。

《嘲崔左丞》唐朝·省吏
崔子曲如钩，随例得封侯。髆上全无项，胸前别有头。

《五岁咏花》唐朝·知玄
花开满树红，花落万枝空。唯馀一孕在，明日定随风。

《早行遇雪》唐朝·石召
荒郊昨夜雪，羸马又须行。四顾无人迹，鸡鸣第一声。

《梦中诗》唐朝·石季武
耸辔排金阙，乘轩上汉槎。浮名何足恋，高举入烟霞。

《寄王长史》唐朝·祖咏
汝颍俱宿好，往来托层峦。终日何寂寞，绕篱生蕙兰。

《别怨》唐朝·祖咏
送别到中流，秋船倚渡头。相看尚不远，未可即回舟。

《终南望馀雪》唐朝·祖咏
终南阴岭秀，积雪浮云端。林表明霁色，城中增暮寒。

《寄道友》唐朝·祝元膺
两颔凝清霜，玉炉焚天香。为我延岁华，得入不死乡。

《张建封大夫奏系为校书郎因寄此作》唐朝·秦系
久是烟霞客，潭深钓得鱼。不知芸阁上，遗校几多书。

《会稽山居寄薛播侍郎袁高给事高参舍人》唐朝·秦系
稷契今为相，明君复为尧。宁知买臣困，犹负会稽樵。

《游仙词》唐朝·窦巩
海上神山绿，溪边杏树红。不知何处去，月照玉楼空。

《李舍人少尹惠家酝一小榼立书绝句》唐朝·窦牟
禁琐天浆嫩，虞行夜月寒。一瓢那可醉，应遣试尝看。

《草堂夜坐》唐朝·窦群
匣中三尺剑，天上少微星。勿谓相去远，壮心曾不停。

《经潼关赠宇文十》唐朝·窦群
古有弓旌礼，今征草泽臣。方同白衣见，不是弃繻人。

《观画鹤》唐朝·窦群
华亭不相识，卫国复谁知。怅望冲天羽，甘心任画师。

《洋州馆夜吟》唐朝·窦裕
门依楚水岸，身寄洋州馆。望月独相思，尘襟泪痕满。

《流所赠张锡》唐朝·章玄同
黄叶因风下，甘从洛浦隈。白云何所为，还出帝乡来。

《绝句》唐朝·童翰卿
大朴逐物尽，哀我天地功。争得荣辱心，洒然归西风。

《满公房》唐朝·綦毋潜
世界莲花藏，行人香火缘。灯王照不尽，中夜寂相传。

《赏残花》唐朝·纥干著
零落多依草，芳香散著人。低檐一枝在，犹占满堂春。

《秋别》唐朝·罗邺
别路垂杨柳，秋风凄管弦。青楼君去后，明月为谁圆。

《共友人看花》唐朝·罗邺
愁将万里身，来伴看花人。何事独惆怅，故园还又春。

《堋口逢人》唐朝·罗隐
艰难别离久，中外往还深。已改当时发，空馀旧日心。

《遇边使》唐朝·罗隐
累年无的信，每夜望边城。袖掩千行泪，书封一尺金。

《移住别友》唐朝·罗隐
自到西川住，惟君别有情。常逢对门远，又隔一重城。

《初移琪树》唐朝·羊士谔
爱此丘中物，烟霜尽日看。无穷碧云意，更助绿窗寒。

《题壶山》唐朝·翁承赞
井邑斜连北，蓬瀛直倚东。秋高岩溜白，日上海波红。

《长门怨》唐朝·耿湋
闻道昭阳宴，嚬蛾落叶中。清歌逐寒月，遥夜入深宫。

《秋夜》唐朝·耿湋
高秋夜分后，远客雁来时。寂寞重门掩，无人问所思。

《慈恩寺残春》唐朝·耿湋
双林花已尽，叶色占残芳。若问同游客，高年最断肠。

《早次眉县界》唐朝·耿湋
匹马晓路归，悠悠渭川道。晴山向孤城，秋日满白草。

《拜新月》唐朝·耿湋
开帘见新月，便即下阶拜。细语人不闻，北风吹裙带。

《客行赠人》唐朝·耿湋
旅行虽别路，日暮各思归。欲下今朝泪，知君亦湿衣。

《赠山老人》唐朝·耿湋
白首独一身，青山为四邻。虽行故乡陌，不见故乡人。

《赠胡居士》唐朝·耿湋
孔融过五十，海内故人稀。相府恩犹在，知君未拂衣。

《荐福寺送元伟》唐朝·耿湋
送客攀花后，寻僧坐竹时。明朝莫回望，青草马行迟。

《观邻老栽松》唐朝·耿湋
虽过老人宅，不解老人心。何事斜阳里，栽松欲待阴。

《哭麹象》唐朝·耿湋
忆昨秋风起，君曾叹逐臣。何言芳草日，自作九泉人。

《哭苗垂》唐朝·耿湋
旧友无由见，孤坟草欲长。月斜邻笛尽，车马出山阳。

《题云际寺故僧院》唐朝·耿湋
白发匆匆色，青山草草心。远公仍下世，从此别东林。

《横吹曲辞·长安道》唐朝·聂夷中
此地无驻马，夜中犹走轮。所以路旁草，少于衣上尘。

《相和歌辞·乌夜啼》唐朝·聂夷中
众鸟各归枝，乌乌尔不栖。还应知妾恨，故向绿窗啼。

《杂曲歌辞·古别离》唐朝·聂夷中
欲别牵郎衣，问郎游何处。不恨归日迟，莫向临邛去。

《杂曲歌辞·起夜半》唐朝·聂夷中
念远心如烧，不觉中夜起。桃花带露泛，立在月明里。

《杂怨》唐朝·聂夷中
良人昨日去，明月又不圆。别时各有泪，零落青楼前。

《乌夜啼》唐朝·聂夷中
众鸟各归枝，乌乌尔不栖。还应知妾恨，故向绿窗啼。

《起夜来》唐朝·聂夷中
念远心如烧，不觉中夜起。桃花带露泛，立在月明里。

《古别离》唐朝·聂夷中
欲别牵郎衣，问郎游何处。不恨归日迟，莫向临邛去。

《长安道》唐朝·聂夷中
此地无驻马，夜中犹走轮。所以路傍草，少于衣上尘。

《游子行》唐朝·聂夷中
萱草生堂阶，游子行天涯。慈亲倚门望，不见萱草花。

《题西施浣纱石》唐朝·胡幽贞
一朝入紫宫，万古遗芳尘。至今溪边花，不敢娇青春。

《归四明》唐朝·胡幽贞
海色连四明，仙舟去容易。天籍岂辄问，不是卑朝士。

《戏妻族语不正》唐朝·胡曾
呼十却为石，唤针将作真。忽然云雨至，总道是天因。

《与夫同咏诗》唐朝·苏检妻
楚水平如镜，周回白鸟飞。金陵几多地，一去不知归。

《奉和圣制过潼津关》唐朝·苏颋
在德何夷险，观风复往还。自能同善闭，中路可无关。

《汾上惊秋》唐朝·苏颋
北风吹白云，万里渡河汾。心绪逢摇落，秋声不可闻。

《山驿闲卧即事》唐朝·苏颋
息燕归檐静，飞花落院闲。不愁愁自著，谁道忆乡关。

《将赴益州题小园壁》唐朝·苏颋
岁穷惟益老，春至却辞家。可惜东园树，无人也作花。

《咏礼部尚书厅后鹊》唐朝·苏颋
怀印喜将归，窥巢恋且依。自知栖不定，还欲向南飞。

《咏死兔》唐朝·苏颋
兔子死兰弹，持来挂竹竿。试将明镜照，何异月中看。

《失题》唐朝·范夜
举意三江竭，兴心四海枯。南游李邕死，北望宋珪殂。

《状江南·季夏》唐朝·范灯
江南季夏天，身热汗如泉。蚊蚋成雷泽，袈裟作水田。

《嘲僧惟恭》唐朝·荆人
灵岿作尽业，惟恭继其迹。地狱千万重，莫厌排头入。

《题慈恩塔》唐朝·荆叔
汉国山河在，秦陵草树深。暮云千里色，无处不伤心。

《咏舞》唐朝·萧德言
低身锵玉珮，举袖拂罗衣。对檐疑燕起，映雪似花飞。

《长门失宠》唐朝·萧意
自从别銮殿，长门几度春。不知金屋里，更贮若为人。

《咏李》唐朝·董思恭
盘根植瀛渚，交干横倚天。舒华光四海，卷叶荫山川。

《咏弓》唐朝·董思恭
上弦明月半，激箭流星远。落雁带书惊，啼猿映枝转。

《夜飞鹊》唐朝·蒋冽
北林夜方久，南月影频移。何啻飞三匝，犹言未得枝。

《石城》唐朝·蒋吉
系缆石城下，恣吟怀暂开。江人桡艇子，将谓莫愁来。

《汉东道中》唐朝·蒋吉
九十九冈遥，天寒雪未消。羸童牵瘦马，不敢过危桥。

《高溪有怀》唐朝·蒋吉
驻马高溪侧，旅人千里情。雁山山下水，还作此泉声。

《寄进士贾希》唐朝·蒋吉
恨苦泪不落，耿然东北心。空囊与瘦马，羁绁意应深。

《答诸姊妹戒饮》唐朝·蒋氏
平生偏好酒，劳尔劝吾餐。但得杯中满，时光度不难。

《春夜裁缝》唐朝·蒋维翰
珠箔因风起，飞蛾入最能。不教人夜作，方便杀明灯。

《假节邕交道由吴溪》唐朝·蔡京
停桡横水中，举目孤烟外。借问吴溪人，谁家有山卖。

《石桥琪树》唐朝·蔡隐丘
山上天将近，人间路渐遥。谁当云里见，知欲渡仙桥。

《古兴》唐朝·薛据
投珠恐见疑，抱玉但垂泣。道在君不举，功成叹何及。

《子夜冬歌》唐朝·薛曜
朔风扣群木，严霜凋百草。借问月中人，安得长不老。

《宣上人见示与诸公唱和》唐朝·薛涛
许厕高斋唱，涓泉定不如。可怜谯记室，流水满禅居。

《池上双鸟》唐朝·薛涛
双栖绿池上，朝暮共飞还。更忆将雏日，同心莲叶间。

《鸳鸯草》唐朝·薛涛
绿英满香砌，两两鸳鸯小。但娱春日长，不管秋风早。

《赋荆门》唐朝·薛琼
黄鸟翻红树，青牛卧绿苔。渚宫歌舞地，轻雾锁楼台。

《秋朝览镜》唐朝·薛稷
客心惊落木，夜坐听秋风。朝日看容鬓，生涯在镜中。

《相和歌辞·子夜冬歌》唐朝·薛耀
朔风扣群木，严霜凋百草。借问月中人，安得长不老。

《丁巳上元日放三雉》唐朝·薛能
婴网虽皆困，褰笼喜共归。无心期尔报，相见莫惊飞。

《秋日湖上》唐朝·薛莹
落日五湖游，烟波处处愁。沈浮千古事，谁与问东流。

《江山闲望》唐朝·薛莹
渺渺无穷尽，风涛几日平。年光与人事，东去一声声。

《访武陵道者不遇》唐朝·薛莹
花发鸟仍啼，行行路欲迷。二真无问处，虚度武陵溪。

《寄旧山隐侣》唐朝·薛莹
旧山诸隐沦，身在苦无身。莫锁白云路，白云多误人。

《羡僧》唐朝·薛莹
处世曾无著，生前事尽非。一瓶兼一衲，南北去如归。

《杂曲歌辞·何满子》唐朝·薛逢
系马宫槐老，持怀店菊黄。故交今不见，流恨满川光。

《河满子》唐朝·薛逢
系马宫槐老，持杯店菊黄。故交今不见，流恨满川光。

《古意》唐朝·薛馧
昨夜巫山中，失却阳台女。朝来香阁里，独伴楚王语。

《赠故人》唐朝·薛馧
昔别容如玉，今来鬓若丝。泪痕应共见，肠断阿谁知。

《祭后见石上诗》唐朝·虎丘石壁鬼
幽明虽异路，平昔忝攻文。欲知潜昧处，山北两孤坟。

《奉和咏风应魏王教》唐朝·虞世南
逐舞飘轻袖，传歌共绕梁。动枝生乱影，吹花送远香。

《初晴应教》唐朝·虞世南
初日明燕馆，新溜满梁池。归云半入岭，残滴尚悬枝。

《春夜》唐朝·虞世南
春苑月裴回，竹堂侵夜开。惊鸟排林度，风花隔水来。

《咏舞》唐朝·虞世南
繁弦奏渌水，长袖转回鸾。一双俱应节，还似镜中看。

《咏萤》唐朝·虞世南
的历流光小，飘飖弱翅轻。恐畏无人识，独自暗中明。

《秋雁》唐朝·虞世南
日暮霜风急，羽翮转难任。为有传书意，联翩入上林。

《水亭》唐朝·裴夷直
岁律行将变，君恩竟未回。门前即潮水，朝去暮常来。

《扬州寄诸子》唐朝·裴夷直
千里隔烟波，孤舟宿何处。遥思耿不眠，淮南夜风雨。

《酬卢郎中游寺见招不遇》唐朝·裴夷直
偶出送山客，不知游梵宫。秋光古松下，谁伴一仙翁。

《寓言》唐朝·裴夷直
秋树却逢暖，未凋能几时。何须尚松桂，摇动暂青枝。

《唁人丧侍儿》唐朝·裴夷直
夜情河耿耿，春恨草绵绵。唯有嫦娥月，从今照墓田。

《席上夜别张主簿》唐朝·裴夷直
红烛剪还明，绿尊添又满。不愁前路长，只畏今宵短。

《方丈泉》唐朝·裴夷直
循涯不知浅，见底似非深。永日无波浪，澄澄照我心。

《晚望》唐朝·裴夷直
日下夕阴长，前山凝积翠。白鸟一行飞，联联粉书字。

《前山》唐朝·裴夷直
只谓一苍翠，不知犹数重。晚来云映处，更见两三峰。

《发交州日留题解炼师房》唐朝·裴夷直
久喜房廊接，今成道路赊。明朝回首处，此地是天涯。

《令和州买松》唐朝·裴夷直
好觅凌霜质，仍须带雨栽。须知剖竹日，便是看松来。

《题断金集后》唐朝·裴夷直
一览断金集，再悲埋玉人。牙弦千古绝，珠泪万行新。

《太原题厅壁》唐朝·裴度
危事经非一，浮荣得是空。白头官舍里，今日又春风。

《溪居》唐朝·裴度
门径俯清溪，茅檐古木齐。红尘飘不到，时有水禽啼。

《喜遇刘二十八》唐朝·裴度
病来佳兴少，老去旧游稀。笑语纵横作，杯觞络绎飞。

《送刘》唐朝·裴度
不归丹掖去，铜竹漫云云。惟喜因过我，须知未贺君。

《再送》唐朝·裴度
顷来多谑浪，此夕任喧纷。故态犹应在，行期未要闻。

《隔壁闻奏伎》唐朝·裴延
徒闻管弦切，不见舞腰回。赖有歌梁合，尘飞一半来。

《咏剪花》唐朝·裴延
花寒未聚蝶，色艳已惊人。悬知陌上柳，应妒手中春。

《书化度藏院壁》唐朝·裴玄智
将肉遣狼守，置骨向狗头。自非阿罗汉，焉能免得偷。

《又嘲屏墙》唐朝·裴略
高下八九尺，东西六七步。突兀当厅坐，几许遮贤路。

《寄僧知乾》唐朝·裴说
貌高清入骨，帝里旧临坛。出语经相似，行心佛证安。

《又判争猫儿状》唐朝·裴谞
猫儿不识主，傍家搦老鼠。两家不须争，将来与裴谞。

《辋川集二十首·华子冈》唐朝·裴迪
落日松风起，还家草露晞。云光侵履迹，山翠拂人衣。

《辋川集二十首·文杏馆》唐朝·裴迪
迢迢文杏馆，跻攀日已屡。南岭与北湖，前看复回顾。

《辋川集二十首·斤竹岭》唐朝·裴迪
明流纡且直，绿筱密复深。一径通山路，行歌望旧岑。

《辋川集二十首·鹿柴》唐朝·裴迪
日夕见寒山，便为独往客。不知深林事，但有麏麚迹。

《辋川集二十首·木兰柴》唐朝·裴迪
苍苍落日时，鸟声乱溪水。缘溪路转深，幽兴何时已。

《辋川集二十首·茱萸沜》唐朝·裴迪
飘香乱椒桂，布叶间檀栾。云日虽回照，森沉犹自寒。

《辋川集二十首·宫槐陌》唐朝·裴迪
门前宫槐陌，是向欹湖道。秋来山雨多，落叶无人扫。

《辋川集二十首·临湖亭》唐朝·裴迪
当轩弥滉漾，孤月正裴回。谷口猿声发，风传入户来。

《辋川集二十首·南垞》唐朝·裴迪
孤舟信一泊，南垞湖水岸。落日下崦嵫，清波殊淼漫。

《辋川集二十首·欹湖》唐朝·裴迪
空阔湖水广，青荧天色同。舣舟一长啸，四面来清风。

《辋川集二十首·柳浪》唐朝·裴迪
映池同一色，逐吹散如丝。结阴既得地，何谢陶家时。

《辋川集二十首·栾家濑》唐朝·裴迪
濑声喧极浦，沿涉向南津。泛泛鸥凫渡，时时欲近人。

《辋川集二十首·金屑泉》唐朝·裴迪
萦渟澹不流，金碧如可拾。迎晨含素华，独往事朝汲。

《辋川集二十首·白石滩》唐朝·裴迪
跂石复临水，弄波情未极。日下川上寒，浮云澹无色。

《辋川集二十首·北垞》唐朝·裴迪
南山北垞下，结宇临欹湖。每欲采樵去，扁舟出菰蒲。

《辋川集二十首·竹里馆》唐朝·裴迪
来过竹里馆，日与道相亲。出入唯山鸟，幽深无世人。

《辋川集二十首·辛夷坞》唐朝·裴迪
绿堤春草合，王孙自留玩。况有辛夷花，色与芙蓉乱。

《辋川集二十首·漆园》唐朝·裴迪
好闲早成性，果此谐宿诺。今日漆园游，还同庄叟乐。

《辋川集二十首·椒园》唐朝·裴迪
丹刺罥人衣，芳香留过客。幸堪调鼎用，愿君垂采摘。

《辋口遇雨忆终南山因献王维》唐朝·裴迪
积雨晦空曲，平沙灭浮彩。辋水去悠悠，南山复何在。

《崔九欲往南山马上口号与别》唐朝·裴迪
归山深浅去，须尽丘壑美。莫学武陵人，暂游桃源里。

《秋雁》唐朝·褚亮
日暮霜风急，羽翮转难任。为有传书意，翩翩入上林。

《哥舒歌》唐朝·西鄙人
北斗七星高，哥舒夜带刀。至今窥牧马，不敢过临洮。

《咏牛应制》唐朝·许圉师
逸足还同骥，奇毛自偶麟。欲知花迹远，云影入天津。

《拟江令于长安归扬州九日赋》唐朝·许敬宗
本逐征鸿去，还随落叶来。菊花应未满，请待诗人开。

《同前拟》唐朝·许敬宗
游人倦蓬转，乡思逐雁来。偏想临潭菊，芳蕊对谁开。

《闻薛先辈陪大夫看早梅因寄》唐朝·许浑
涧梅寒正发，莫信笛中吹。素艳雪凝树，清香风满枝。

《雨后思湖上居》唐朝·许浑
前山风雨凉，歇马坐垂杨。何处芙蓉落，南渠秋水香。

《闻歌》唐朝·许浑
新秋弦管清，时转遏云声。曲尽不知处，月高风满城。

《思天台》唐朝·许浑
赤城云雪深，山客负归心。昨夜西斋宿，月明琪树阴。

《长安早春怀江南》唐朝·许浑
云月有归处，故山清洛南。如何一花发，春梦遍江潭。

《塞下》唐朝·许浑
夜战桑干北，秦兵半不归。朝来有乡信，犹自寄征衣。

《送客南归》唐朝·许浑
野寺薜萝晚，官渠杨柳春。归心已无限，更送洞庭人。

《登岭望》唐朝·许鼎
淼淼三江水，悠悠五岭关。雁飞犹不度，人去若为还。

《状江南·仲春》唐朝·谢良辅
江南仲春天，细雨色如烟。丝为武昌柳，布作石门泉。

《状江南·孟冬》唐朝·谢良辅
江南孟冬天，荻穗软如绵。绿绢芭蕉裂，黄金橘柚悬。

《寒江上望》唐朝·贯休
荒岸烧未死，白云痴不动。极目无人行，浪打取鱼笼。

《月夕》唐朝·贯休
霜月夜裴回，楼中羌笛催。晓风吹不尽，江上落残梅。

《夜雨》唐朝·贯休
夜雨山草湿，爽籁杂枯木。闲吟竺仙偈，清绝过于玉。

《晚望》唐朝·贯休
落日碧江静，莲唱清且闲。更寻花发处，借月过前湾。

《早霜寄蔡大》唐朝·贯休
昨夜楚钟鸣，飞霜下楚城。定知迁客鬓，先向鉴中生。

《答萧建》唐朝·费冠卿
自地上青峰，悬崖一万重。践危频侧足，登堑半齐胸。

《题袁氏别业》唐朝·贺知章
主人不相识，偶坐为林泉。莫谩愁沽酒，囊中自有钱。

《嘲赵谦光》唐朝·贺遂涉
员外由来美，郎中望亦优。宁知粉署里，翻作土山头。

《杂曲歌辞·壮士吟》唐朝·贾岛
壮士不曾悲，悲即无回期。如何易水上，未歌先泪垂。

《剑客》唐朝·贾岛
十年磨一剑，霜刃未曾试。今日把似君，谁为不平事。

《口号》唐朝·贾岛
中夜忽自起，汲此百尺泉。林木含白露，星斗在青天。

《宿悬泉驿》唐朝·贾岛
晓行沥水楼，暮到悬泉驿。林月值云遮，山灯照愁寂。

《绝句》唐朝·贾岛
海底有明月，圆于天上轮。得之一寸光，可买千里春。

《咏韩氏二子》唐朝·贾岛
千岩一尺璧，八月十五夕。清露堕桂花，白鸟舞虚碧。

《送别》唐朝·贾岛
丈夫未得意，行行且低眉。素琴弹复弹，会有知音知。

《上谷送客游江湖》唐朝·贾岛
莫叹迢递分，何殊咫尺别。江楼到夜登，还见南台月。

《送郑山人游江湖》唐朝·贾岛
南游衡岳上，东往天台里。足蹑华顶峰，目观沧海水。

《对菊》唐朝·贾岛
九日不出门，十日见黄菊。灼灼尚繁英，美人无消息。

《寄令狐相公》唐朝·贾岛
策杖驰山驿，逢人问梓州。长江那可到，行客替生愁。

《投李益》唐朝·贾岛
四十归燕字，千年外始吟。已将书北岳，不用比南金。

《雨中怀友人》唐朝·贾岛
对雨思君子，尝茶近竹幽。儒家邻古寺，不到又逢秋。

《寄远》唐朝·贾岛
家住锦水上，身征辽海边。十书九不到，一到忽经年。

《上乐使君救康成公》唐朝·贾岛
曾梦诸侯笑，康囚议脱枷。千根池里藕，一朵火中花。

《昆明池泛舟》唐朝·贾岛
一枝青竹榜，泛泛绿萍里。不见钓鱼人，渐入秋塘水。

《壮士吟》唐朝·贾岛
壮士不曾悲，悲即无回期。如何易水上，未歌先泪垂。

《寻隐者不遇》唐朝·贾岛
松下问童子，言师采药去。只在此山中，云深不知处。

《状江南·孟夏》唐朝·贾弇
江南孟夏天，慈竹笋如编。蜃气为楼阁，蛙声作管弦。

《白马》唐朝·贾至
白马紫连钱，嘶鸣丹阙前。闻珂自蹀躞，不要下金鞭。

《赠薛瑶英》唐朝·贾至
舞怯铢衣重，笑疑桃脸开。方知汉成帝，虚筑避风台。

《下第》唐朝·赵嘏
南溪抱瓮客，失意自怀羞。晚路谁携手，残春自白头。

《春酿》唐朝·赵嘏
春酿正风流，梨花莫问愁。马卿思一醉，不惜鹔鹴裘。

《寒塘》唐朝·赵嘏
晓发梳临水，寒塘坐见秋。乡心正无限，一雁度南楼。

《奉和元日赐群臣柏叶应制》唐朝·赵彦昭
器乏雕梁器，材非构厦材。但将千岁叶，常奉万年杯。

《刺左右膊诗》唐朝·赵武建
野鸭滩头宿，朝朝被鹘梢。忽惊飞入水，留命到今朝。

《答户部员外贺遂涉戏赠》唐朝·赵谦光
锦帐随情设，金炉任意熏。惟愁员外署，不应列星文。

《泥功山》唐朝·赵鸿
立石泥功状，天然诡怪形。未尝私祸福，终不费丹青。

《答王无功入长安咏秋蓬见示》唐朝·辛学士
托根虽异所，飘叶早相依。因风若有便，更共入云飞。

《杂曲歌辞·自君之出矣》唐朝·辛弘智
自君之出矣，梁尘静不飞。思君如满月，夜夜减容晖。

《赋诗》唐朝·辛弘智
君为河边草，逢春心剩生。妾如台上镜，得照始分明。

《自君之出矣》唐朝·辛弘智
自君之出矣，梁尘静不飞。思君如满月，夜夜减容辉。

《自君之出矣》唐朝·辛弘智
自君之出矣，宝镜为谁明。思君如陇水，常闻呜咽声。

《嘲高士廉木履》唐朝·选人
刺鼻何曾嚏，蹋面不知嗔。高生两个齿，自谓得胜人。

《别三辅诸僧》唐朝·道会
去住俱为客，分悲损性情。共作无期别，谁能访死生。

《游宣州琴溪同武平一作》唐朝·邢巨
灵溪非人迹，仙意素所秉。鳞岭森翠微，澄潭照秋景。

《贞女墓》唐朝·邵谒
生持节操心，死作坚贞鬼。至今坟上春，草木无花卉。

《送友人江行》唐朝·邵谒
送君若浪水，叠叠愁思起。梦魂如月明，相送秋江里。

《瞽者叹》唐朝·邵谒
我心岂不平，我目自不明。徒云备双足，天下何由行。

《寄萧颖士补正字》唐朝·邹象先
六月度开云，三峰玩山翠。尔时黄绶屈，别后青云致。

《留卢秦卿》唐朝·郎士元
知有前期在，欢如此夜中。无将故人酒，不及古淳风。

《山中即事》唐朝·郎士元
入谷多春兴，乘舟棹碧浔。山云昨夜雨，溪水晓来深。

《相和歌辞·采桑》唐朝·郎大家宋氏
春来南雁归，日去西蚕远。妾思纷何极，客游殊未返。

《采桑》唐朝·郎大家宋氏
春来南雁归，日去西蚕远。妾思纷何极，客游殊未返。

《见佳人负钱出路》唐朝·郑世翼
独负千金价，应从买笑来。只持难发口，经为几人开。

《登汾上阁》唐朝·郑中丞
汾桂秋水阔，宛似到阊门。惆怅江湖思，惟将南客论。

《湘中怨讽》唐朝·郑仆射
青鹢苦幽独，隔江相对稀。夜寒芦叶雨，空作一声归。

《送苏尚书赴益州》唐朝·郑惟忠
离忧将岁尽，归望逐春来。庭花如有意，留艳待人开。

《咏黄莺儿》唐朝·郑愔
欲转声犹涩，将飞羽未调。高风不借便，何处得迁乔。

《百舌》唐朝·郑愔
百舌鸣高树，弄音无常则。借问声何烦，末俗不尚默。

《幼作》唐朝·郑愚
台山初罢雾，岐海正分流。渔浦飏来笛，鸿逵翼去舟。

《拟权龙褒体赠鄠县李令及寄朝右》唐朝·郑愚
鄠县李长官，横琴膝上弄。不闻有政声，但见手子动。

《状江南·孟秋》唐朝·郑概
江南孟秋天，稻花白如毡。素腕惭新藕，残妆妒晚莲。

《和李德裕房公旧竹亭闻琴》唐朝·郑澣
石室寒飙骛，孙枝雅器裁。坐来山水操，弦断吊遗埃。

《题中书壁》唐朝·郑綮
侧坡蛆蜫蜦，蚁子竞来拖。一朝白雨中，无钝无喽罗。

《经慈涧题》唐朝·郑繇
岸与恩同广，波将慈共深。涓涓劳日夜，长似下流心。

《莺》唐朝·郑缙
欲啭声犹涩，将飞羽未调。高风不借便，何处得迁乔。

《闺情》唐朝·郑虔
银钥开香阁，金台照夜灯。长征君自惯，独卧妾何曾。

《别亲朋》唐朝·郑蜀宾
畏途方万里，生涯近百年。不知将白首，何处入黄泉。

《感兴》唐朝·郑谷
禾黍不阳艳，竞栽桃李春。翻令力耕者，半作卖花人。

《望湘亭》唐朝·郑谷
湘水似伊水，湘人非故人。登临独无语，风柳自摇春。

《采桑》唐朝·郑谷
晓陌携笼去，桑林路隔淮。何如斗百草，赌取凤凰钗。

《闷题》唐朝·郑谷
落第春相困，无心惜落花。荆山归不得，归得亦无家。

《中台五题·乳毛松》唐朝·郑谷
松格一何高，何人号乳毛。霜天寓直夜，愧尔伴闲曹。

《中台五题·樗里子墓》唐朝·郑谷
贤人骨已销，墓树几荣凋。正直魂如在，斋心愿一招。

《中台五题·牡丹》唐朝·郑谷
乱前看不足，乱后眼偏明。却得蓬蒿力，遮藏见太平。

《中台五题·玉蕊》唐朝·郑谷
唐昌树已荒，天意眷文昌。晓入微风起，春时雪满墙。

《吊水部贾员外嵩》唐朝·郑谷
八韵与五字，俱为时所先。幽魂应自慰，李白墓相连。

《嘉陵》唐朝·郑谷
细雨湿萋萋，人稀江日西。春愁肠已断，不在子规啼。

《富贵曲》唐朝·郑遨
美人梳洗时，满头间珠翠。岂知两片云，戴却数乡税。

《伤农》唐朝·郑遨
一粒红稻饭，几滴牛颔血。珊瑚枝下人，衔杯吐不歇。

《咏西施》唐朝·郑遨
素面已云妖，更著花钿饰。脸横一寸波，浸破吴王国。

《彻云涧》唐朝·郑露
延绵不可穷，寒光彻云际。落石早雷鸣，溅空春雨细。

《临刑诗》唐朝·郑颋
幻生还幻灭，大幻莫过身。安心自有处，求人无有人。

《杂曲歌辞·春江曲》唐朝·郭元振
江水春沉沉，上有双竹林。竹叶坏水色，郎亦坏人心。

《途中口号》唐朝·郭向
抱玉三朝楚，怀书十上秦。年年洛阳陌，花鸟弄归人。

《秋池一枝莲》唐朝·郭恭
秋至皆零落，凌波独吐红。托根方得所，未肯即随风。

《寄夫》唐朝·郭绍兰
我婿去重湖，临窗泣血书。殷勤凭燕翼，寄与薄情夫。

《春江曲》唐朝·郭震
江水春沉沉，上有双竹林。竹叶坏水色，郎亦坏人心。

《春怨》唐朝·金昌绪
打起黄莺儿，莫教枝上啼。啼时惊妾梦，不得到辽西。

《平望赠蚊》唐朝·钱信
安得神仙术，试为施康济。使此平望村，如吾江子汇。

《送王郎中》唐朝·钱珝
惜别远相送，却成惆怅多。独归回首处，争那暮山何。

《言怀》唐朝·钱起
夜月霁未好，云泉堪梦归。如何建章漏，催著早朝衣。

《和张仆射塞下曲》唐朝·钱起
月黑雁飞高，单于夜遁逃。欲将轻骑逐，大雪满弓刀。

《送李明府去官》唐朝·钱起
谤言三至后，直道叹何如。今日蓝溪水，无人不夜鱼。

《赴章陵酬李卿赠别》唐朝·钱起
一官叨下秩，九棘谢知音。芳草文园路，春愁满别心。

《逢侠者》唐朝·钱起
燕赵悲歌士，相逢剧孟家。寸心言不尽，前路日将斜。

《郎员外见寻不遇》唐朝·钱起
轩骑来相访，渔樵悔晚归。更怜垂露迹，花里点墙衣。

《过李侍御宅》唐朝·钱起
不见承明客，愁闻长乐钟。马卿何早世，汉主欲登封。

《宿洞口馆》唐朝·钱起
野竹通溪冷，秋泉入户鸣。乱来人不到，芳草上阶生。

《九日寄侄箊箕等》唐朝·钱起
采菊偏相忆，传香寄便风。今朝竹林下，莫使桂尊空。

《梨花》唐朝·钱起
艳静如笼月，香寒未逐风。桃花徒照地，终被笑妖红。

《题崔逸人山亭》唐朝·钱起
药径深红藓，山窗满翠微。羡君花下酒，蝴蝶梦中飞。

《蓝田溪杂咏二十二首·登台》唐朝·钱起
望山登春台，目尽趣难极。晚景下平阡，花际霞峰色。

《蓝田溪杂咏二十二首·板桥》唐朝·钱起
静宜樵隐度，远与车马隔。有时行药来，喜遇归山客。

《蓝田溪杂咏二十二首·石井》唐朝·钱起
片霞照仙井，泉底桃花红。那知幽石下，不与武陵通。

《蓝田溪杂咏二十二首·古藤》唐朝·钱起
引蔓出云树，垂纶覆巢鹤。幽人对酒时，苔上闲花落。

《蓝田溪杂咏二十二首·晚归鹭》唐朝·钱起
池上静难厌，云间欲去晚。忽背夕阳飞，乘兴清风远。

《蓝田溪杂咏二十二首·洞仙谣》唐朝·钱起
几转到青山，数重度流水。秦人入云去，知向桃源里。

《蓝田溪杂咏二十二首·药圃》唐朝·钱起
春畦生百药，花叶香初霁。好容似风光，偏来入丛蕙。

《蓝田溪杂咏二十二首·石上苔》唐朝·钱起
净与溪色连，幽宜松雨滴。谁知古石上，不染世人迹。

《蓝田溪杂咏二十二首·窗里山》唐朝·钱起
远岫见如近，千里一窗里。坐来石上云，乍谓壶中起。

《蓝田溪杂咏二十二首·竹间路》唐朝·钱起
暗归草堂静，半入花园去。有时载酒来，不与清风遇。

《蓝田溪杂咏二十二首·竹屿》唐朝·钱起
幽鸟清涟上，兴来看不足。新篁压水低，昨夜鸳鸯宿。

《蓝田溪杂咏二十二首·砌下泉》唐朝·钱起
穿云来自远，激砌流偏驶。能资庭户幽，更引海禽至。

《蓝田溪杂咏二十二首·戏鸥》唐朝·钱起
乍依菱蔓聚，尽向芦花灭。更喜好风来，数片翻晴雪。

《蓝田溪杂咏二十二首·远山钟》唐朝·钱起
风送出山钟，云霞度水浅。欲知声尽处，鸟灭寥天远。

《蓝田溪杂咏二十二首·东陂》唐朝·钱起
永日兴难望，掇芳春陂曲。新晴花枝下，爱此苔水绿。

《蓝田溪杂咏二十二首·池上亭》唐朝·钱起
临池构杏梁，待客归烟塘。水上褰帘好，莲开杜若香。

《蓝田溪杂咏二十二首·衔鱼翠鸟》唐朝·钱起
有意莲叶间，瞥然下高树。擘波得潜鱼，一点翠光去。

《蓝田溪杂咏二十二首·石莲花》唐朝·钱起
幽石生芙蓉，百花惭美色。远笑越溪女，闻芳不可识。

《蓝田溪杂咏二十二首·潺湲声》唐朝·钱起
乱石跳素波，寒声闻几处。飕飕暝风引，散出空林去。

《蓝田溪杂咏二十二首·松下雪》唐朝·钱起
虽因朔风至，不向瑶台侧。唯助苦寒松，偏明后凋色。

《蓝田溪杂咏二十二首·田鹤》唐朝·钱起
田鹤望碧霄，舞风亦自举。单飞后片雪，早晚及前侣。

《蓝田溪杂咏二十二首·题南陂》唐朝·钱起
家住凤城南，门临古陂曲。时怜上林雁，半入池塘宿。

《蓝田溪杂咏二十二首·伤秋》唐朝·钱起
岁去人头白，秋来树叶黄。搔头向黄叶，与尔共悲伤。

《失题》唐朝·钱起
胡风迎马首，汉月学蛾眉。久戍人将老，长征马不肥。

《灞桥待李将军》唐朝·长孙无忌
飒飒风叶下，遥遥烟景曛。霸陵无醉尉，谁滞李将军。

《与欧阳询互嘲》唐朝·长孙无忌
耸膊成山字，埋肩不出头。谁家麟角上，画此一猕猴。

《奉和登骊山应制》唐朝·阎朝隐
龙行踏绛气，天半语相闻。混沌疑初判，洪荒若始分。

《天津桥望洛城残雪》唐朝·阎济美
新霁洛城端，千家积雪寒。未收清禁色，偏向上阳残。

《咏浮云》唐朝·陆凭
虚虚复空空，瞬息天地中。假合成此像，吾亦非吾躬。

《题奉国寺》唐朝·陆海
新秋夜何爽，露下风转凄。一磬竹林外，千灯花塔西。

《题龙门寺》唐朝·陆海
窗灯林霭里，闻磬水声中。更与龙华会，炉烟满夕风。

《惊雪》唐朝·陆畅
怪得北风急，前庭如月辉。天人宁许巧，剪水作花飞。

《闻早蝉》唐朝·陆畅
落日早蝉急，客心闻更愁。一声来枕上，梦里故园秋。

《别刘端公》唐朝·陆畅
连骑出都门，秋蝉噪高柳。落日辞故人，自醉不关酒。

《赠吴生》唐朝·陆禹臣
露下瑶簪湿，云生石室寒。星坛鸾鹤舞，丹灶虎龙蟠。

《杂曲歌辞·乐府》唐朝·陆长源
芙蓉初出水，菡萏露中花。风吹著枯木，无奈值空槎。

《乐府答孟东野戏赠》唐朝·陆长源
芙蓉初出水，菡萏露中花。几吹著枯木，无奈值空槎。

《四明山诗·云南》唐朝·陆龟蒙
云南更有溪，丹砾尽无泥。药有巴賨卖，枝多越鸟啼。

《四明山诗·云南》唐朝·陆龟蒙
云南更有溪，丹砾尽无泥。药有巴賨卖，枝多越鸟啼。

《人日代客子》唐朝·陆龟蒙
人日兼春日，长怀复短怀。遥知双彩胜，并在一金钗。

《古意》唐朝·陆龟蒙
君心莫淡薄，妾意正栖托。愿得双车轮，一夜生四角。

《春晓》唐朝·陆龟蒙
春庭晓景别，清露花逦迤。黄蜂一过慵，夜夜栖香蕊。

《杂兴》唐朝·陆龟蒙
桃李傍檐楹，无人赏春华。时情重不见，却忆菖蒲花。

《寄远》唐朝·陆龟蒙
鬓乱羞云卷，眉空羡月生。中原犹将将，何日重卿卿。

《庭前》唐朝·陆龟蒙
合欢能解恚，萱草信忘忧。尽向庭前种，萋萋特地愁。

《洞房怨》唐朝·陆龟蒙
玉锸朝扶鬓，金梯晚下台。春衫将别泪，一夜两难裁。

《江行》唐朝·陆龟蒙
酒旗菰叶外，楼影浪花中。醉帆张数幅，唯待鲤鱼风。

《巫峡》唐朝·陆龟蒙
巫峡七百里，巫山十二重。年年自云雨，环佩竟谁逢。

《归路》唐朝·陆龟蒙
渐入新丰路，衰红映小桥。浑如七年病，初得一丸销。

《南塘曲》唐朝·陆龟蒙
妾住东湖下，郎居南浦边。闲临烟水望，认得采菱船。

《夕阳》唐朝·陆龟蒙
渡口和帆落，城边带角收。如何茂陵客，江上倚危楼。

《残雪》唐朝·陆龟蒙
桂冷微停素，峰干不遍岚。何谿背林处，犹覆定僧庵。

《古态》唐朝·陆龟蒙
古态日渐薄，新妆心更劳。城中皆一尺，非妾髻鬟高。

《大堤》唐朝·陆龟蒙
大堤春日暮，骢马解镂衢。请君留上客，容妾荐雕胡。

《金陵道》唐朝·陆龟蒙
北雁行行直，东流澹澹春。当时六朝客，还道帝乡人。

《离骚》唐朝·陆龟蒙
天问复招魂，无因彻帝阍。岂知千丽句，不敌一谗言。

《对酒》唐朝·陆龟蒙
后代称欢伯，前贤号圣人。且须谋日富，不要道家贫。

《寄南岳客乞灵芜香》唐朝·陆龟蒙
闻说融峰下，灵香似反魂。春来正堪采，试为劚云根。

《山阳燕中郊乐录》唐朝·陆龟蒙
淮上能无雨，回头总是情。蒲帆浑未织，争得一欢成。

《偶作》唐朝·陆龟蒙
双眉初出茧，两鬓正藏鸦。自有王昌在，何劳近宋家。

《有示》唐朝·陆龟蒙
相对莫辞贫，蓬蒿任塞门。无情是金玉，不报主人恩。

《早春》唐朝·陆龟蒙
雨冷唯添暑，烟初不著春。数枝花颣小，愁杀扈芳人。

《芙蓉》唐朝·陆龟蒙
闲吟鲍照赋，更起屈平愁。莫引西风动，红衣不耐秋。

《春思》唐朝·陆龟蒙
怨莺新语涩，双蝶斗飞高。作个名春恨，浮生百倍劳。

《乐府杂咏六首·双吹管》唐朝·陆龟蒙
长短裁浮筠，参差作飞凤。高楼微月夜，吹出江南弄。

《乐府杂咏六首·东飞凫》唐朝·陆龟蒙
裁得尺锦书，欲寄东飞凫。胫短翅亦短，雌雄恋菰蒲。

《乐府杂咏六首·花成子》唐朝·陆龟蒙
春风等君意，亦解欺桃李。写得去时真，归来不相似。

《乐府杂咏六首·月成弦》唐朝·陆龟蒙
孤光照还没，转益伤离别。妾若是嫦娥，长圆不教缺。

《乐府杂咏六首·孤烛怨》唐朝·陆龟蒙
前回边使至，闻道交河战。坐想鼓鞞声，寸心攒百箭。

《乐府杂咏六首·金吾子》唐朝·陆龟蒙
嫁得金吾子，常闻轻薄名。君心如不重，妾腰徒自轻。

《子夜四时歌·春》唐朝·陆龟蒙
山连翠羽屏，草接烟华席。望尽南飞燕，佳人断消息。

《子夜四时歌·夏》唐朝·陆龟蒙
兰眼抬路斜，莺唇映花老。金龙倾漏尽，玉井敲冰早。

《子夜四时歌·秋》唐朝·陆龟蒙
凉汉清泬寥，衰林怨风雨。愁听络纬唱，似与羁魂语。

《子夜四时歌·冬》唐朝·陆龟蒙
南云走冷圭，北籁号空木。年年任霜霰，不减筼筜绿。

《回文》唐朝·陆龟蒙
静烟临碧树，残雪背晴楼。冷天侵极戍，寒月对行舟。

《叠韵山中吟》唐朝·陆龟蒙
琼英轻明生，石脉滴沥碧。玄铅仙偏怜，白帻客亦惜。

《双声溪上思》唐朝·陆龟蒙
溪空唯容云，木密不陨雨。迎渔隐映间，安问讴雅橹。

《偶题》唐朝·陈去疾
魂梦天南垂，宿昔万里道。池台花气深，到处生春草。

《春首》唐朝·陈叔达
雪花联玉树，冰彩散瑶池。翔禽遥出没，积翠远参差。

《初年》唐朝·陈叔达
和风起天路，严气消冰井。索索枝未柔，厌厌漏犹永。

《咏菊》唐朝·陈叔达
霜间开紫蒂，露下发金英。但令逢采摘，宁辞独晚荣。

《题祀山烽树赠乔十二侍御》唐朝·陈子昂
汉庭荣巧宦，云阁薄边功。可怜骢马使，白首为谁雄。

《初入峡苦风寄故乡亲友》唐朝·陈子昂
故乡今日友，欢会坐应同。宁知巴峡路，辛苦石尤风。

《题田洗马游岩桔槔》唐朝·陈子昂
望苑长为客，商山遂不归。谁怜北陵井，未息汉阴机。

《古意题徐令壁》唐朝·陈子昂
白云苍梧来，氛氲万里色。闻君太平世，栖泊灵台侧。

《赠别冀侍御崔司议》唐朝·陈子昂
有道君匡国，无闷余在林。白云峨眉上，岁晚来相寻。

《送别》唐朝·陈子良
落叶聚还散，征禽去不归。以我穷途泣，沾君出塞衣。

《七夕看新妇隔巷停车》唐朝·陈子良
隔巷遥停幰，非复为来迟。只言更尚浅，未是渡河时。

《咏春雪》唐朝·陈子良
光映妆楼月，花承歌扇风。欲妒梅将柳，故落早春中。

《丹阳作》唐朝·陈存
暂入新丰市，犹闻旧酒香。抱琴沽一醉，尽日卧垂杨。

《阙题》唐朝·陈润
丈夫不感恩，感恩宁有泪。心头感恩血，一滴染天地。

《梁城老人怨》唐朝·陈羽
朝为耕种人，暮作刀枪鬼。相看父子血，共染城濠水。

《送灵一上人》唐朝·陈羽
十年劳远别，一笑喜相逢。又上青山去，青山千万重。

《永嘉赠别》唐朝·陈陶
芳草温阳客，归心浙水西。临风青桂楫，几日白蘋溪。

《有所思》唐朝·陈陶
欲唱玄云曲，知音复谁是。采掇情未来，临池画春水。

《自咏豆花》唐朝·陈黯
玳瑁应难比，斑犀定不加。天嫌未端正，满面与妆花。

《逢老人》唐朝·隐峦
路逢一老翁，两鬓白如雪。一里二里行，四回五回歇。

《石桥琪树》唐朝·隐求
山上天将近，人间路渐遥。谁当云里见，知欲渡仙桥。

《杂曲歌辞·自君之出矣》唐朝·雍裕之
自君之出矣，宝镜为谁明。思君如陇水，长闻呜咽声。

《剪彩花》唐朝·雍裕之
敢竞桃李色，自呈刀尺功。蝶犹迷剪翠，人岂辨裁红。

《春晦送客》唐朝·雍裕之
野酌乱无巡，送君兼送春。明年春色至，莫作未归人。

《自君之出矣》唐朝·雍裕之
自君之出矣，宝镜为谁明。思君如陇水，长闻呜咽声。

《四气》唐朝·雍裕之
春禽犹竞啭，夏木忽交阴。稍觉秋山远，俄惊冬霰深。

《大言》唐朝·雍裕之
四溟杯渌醑，五岳髻青螺。挥汗曾成雨，画地亦成河。

《细言》唐朝·雍裕之
蚊眉自可托，蜗角岂劳争。欲效丝毫力，谁知蝼蚁诚。

《山中桂》唐朝·雍裕之
八树拂丹霄，四时青不凋。秋风何处起，先袅最长条。

《芦花》唐朝·雍裕之
夹岸复连沙，枝枝摇浪花。月明浑似雪，无处认渔家。

《江边柳》唐朝·雍裕之
袅袅古堤边，青青一树烟。若为丝不断，留取系郎船。

《江上山》唐朝·雍裕之
绮霞明赤岸，锦缆绕丹枝。楚客正愁绝，西风且莫吹。

《游丝》唐朝·雍裕之
游丝何所似，应最似春心。一向风前乱，千条不可寻。

《柳絮》唐朝·雍裕之
无风才到地，有风还满空。缘渠偏似雪，莫近鬓毛生。

《残莺》唐朝·雍裕之
花阑莺亦懒，不语似含情。何言百啭舌，唯馀一两声。

《早蝉》唐朝·雍裕之
一声清溽暑，几处促流年。志士心偏苦，初闻独泫然。

《秋蛩》唐朝·雍裕之
雨绝苍苔地，月斜青草阶。蛩鸣谁不怨，况是正离怀。

《江上闻猿》唐朝·雍裕之
枫岸月斜明，猿啼旅梦惊。愁多肠易断，不待第三声。

《折柳赠行人》唐朝·雍裕之
那言柳乱垂，尽日任风吹。欲识千条恨，和烟折一枝。

《题蒲葵扇》唐朝·雍裕之
倾心曾向日，在手幸摇风。羡尔逢提握，知名自谢公。

《感兴》唐朝·雍陶
贫女貌非丑，要须缘嫁迟。还似求名客，无媒不及时。

《长安客感》唐朝·雍陶
日过千万家，一家非所依。不及行尘影，犹随马蹄归。

《春怀旧游》唐朝·雍陶
吟想旧经过，花时奈远何。别来长似见，春梦入关多。

《离京城宿商山作》唐朝·雍陶
山月吟声苦，春风引思长。无由及尘土，犹带杏花香。

《秋馆雨夜》唐朝·雍陶
夜雨空馆静，幽人起裴回。长安醉眠客，岂知新雁来。

《闻子规》唐朝·雍陶
百鸟有啼时，子规声不歇。春寒四邻静，独叫三更月。

《怀无可上人》唐朝·雍陶
山寺秋时后，僧家夏满时。清凉多古迹，几处有新诗。

《长安客感》唐朝·雍陶
客泪如危叶，长悬零落心。况是悲秋日，临风制不禁。

《送客遥望》唐朝·雍陶
别远心更苦，遥将目送君。光华不可见，孤鹤没秋云。

《伤靡草》唐朝·雍陶
靡草似客心，年年亦先死。无由伴花落，暂得因风起。

《采莲女》唐朝·霍总
舟中采莲女，两两催妆梳。闻早渡江去，日高来起居。

《盛山十二诗·隐月岫》唐朝·韦处厚
初映钩如线，终衔镜似钩。远澄秋水色，高倚晓河流。

《盛山十二诗·流杯渠》唐朝·韦处厚
激曲萦飞箭，浮沟泛满卮。将来山太守，早向习家池。

《盛山十二诗·竹岩》唐朝·韦处厚
不资冬日秀，为作暑天寒。先植诚非凤，来翔定是鸾。

《盛山十二诗·绣衣石榻》唐朝·韦处厚
巉巉雪中峤，磊磊标方峭。勿为枕苍山，还当础清庙。

《盛山十二诗·宿云亭》唐朝·韦处厚
雨合飞危砌，天开卷晓窗。齐平联郭柳，带绕抱城江。

《盛山十二诗·梅谿》唐朝·韦处厚
夹岸凝清素，交枝漾浅沦。味调方荐实，腊近又先春。

《盛山十二诗·桃坞》唐朝·韦处厚
喷日舒红景，通蹊茂绿阴。终期王母摘，不羡武陵深。

《盛山十二诗·胡卢沼》唐朝·韦处厚
疏凿徒为巧，圆洼自可澄。倒花纷错秀，鉴月静涵冰。

《盛山十二诗·茶岭》唐朝·韦处厚
顾渚吴商绝，蒙山蜀信稀。千丛因此始，含露紫英肥。

《盛山十二诗·盘石磴》唐朝·韦处厚
缭绕缘云上，璘玢甃玉联。高高曾几折，极目瞰秋鸢。

《盛山十二诗·琵琶台》唐朝·韦处厚
褊地难层土，因厓遂削成。浅深岚嶂色，尽向此中呈。

《盛山十二诗·上士瓶泉》唐朝·韦处厚
绠汲岂无井，颠崖贵非浚。愿洒尘垢馀，一雨根茎润。

《春早》唐朝·韦庄
闻莺才觉晓，闭户已知晴。一带窗间月，斜穿枕上生。

《即事》唐朝·韦庄
乱世时偏促，阴天日易昏。无言搔白首，憔悴倚东门。

《勉儿子》唐朝·韦庄
养尔逢多难，常忧学已迟。辟疆为上相，何必待从师。

《赠姬人》唐朝·韦庄
莫恨红裙破，休嫌白屋低。请看京与洛，谁在旧香闺。

《饮散呈主人》唐朝·韦庄
梦觉笙歌散，空堂寂寞秋。更闻城角弄，烟雨不胜愁。

《杂曲歌辞·上皇三台》唐朝·韦应物
不寐倦长更，披衣出户行。月寒秋竹冷，风切夜窗声。

《沣上醉题寄涤武》唐朝·韦应物
芳园知夕燕，西郊已独还。谁言不同赏，俱是醉花间。

《赠李儋侍御》唐朝·韦应物
风光山郡少，来看广陵春。残花犹待客，莫问意中人。

《寄释子良史酒》唐朝·韦应物
秋山僧冷病，聊寄三五杯。应泻山瓢里，还寄此瓢来。

《重寄》唐朝·韦应物
复寄满瓢去，定见空瓢来。若不打瓢破，终当费酒材。

《答释子良史送酒瓢》唐朝·韦应物
此瓢今已到，山瓢知已空。且饮寒塘水，遥将回也同。

《寄璨师》唐朝·韦应物
林院生夜色，西廊上纱灯。时忆长松下，独坐一山僧。

《寄卢陟》唐朝·韦应物
柳叶遍寒塘，晓霜凝高阁。累日此流连，别来成寂寞。

《宿永阳寄璨律师》唐朝·韦应物
遥知郡斋夜，冻雪封松竹。时有山僧来，悬灯独自宿。

《雪行寄褒子》唐朝·韦应物
淅沥覆寒骑，飘飖暗川容。行子郡城晓，披云看杉松。

《偶入西斋院示释子恒璨》唐朝·韦应物
僧斋地虽密，忘子迹要赊。一来非问讯，自是看山花。

《秋夜寄丘二十二员外》唐朝·韦应物
怀君属秋夜，散步咏凉天。山空松子落，幽人应未眠。

《赠旧识》唐朝·韦应物
少年游太学，负气蔑诸生。蹉跎三十载，今日海隅行。

《送房杭州》唐朝·韦应物
专城未四十，暂谪岂蹉跎。风雨吴门夜，恻怆别情多。

《听江笛送陆侍御》唐朝·韦应物
远听江上笛，临觞一送君。还愁独宿夜，更向郡斋闻。

《送丘员外归山居》唐朝·韦应物
郡阁始嘉宴，青山忆旧居。为君量革履，且愿住蓝舆。

《答崔都水》唐朝·韦应物
深夜竹亭雪，孤灯案上书。不遇无为化，谁复得闲居。

《酬令狐司录善福精舍见赠》唐朝·韦应物
野寺望山雪，空斋对竹林。我以养愚地，生君道者心。

《答赵氏生伉》唐朝·韦应物
暂与云林别，忽陪鸳鹭翔。看山不得去，知尔独相望。

《答王卿送别》唐朝·韦应物
去马嘶春草，归人立夕阳。元知数日别，要使两情伤。

《答宾》唐朝·韦应物
斜月才鉴帷，凝霜偏冷枕。持情须耿耿，故作单床寝。

《怀琅琊、深标二释子》唐朝·韦应物
白云埋大壑，阴崖滴夜泉。应居西石室，月照山苍然。

《阊门怀古》唐朝·韦应物
独鸟下高树，遥知吴苑园。凄凉千古事，日暮倚阊门。

《登楼》唐朝·韦应物
兹楼日登眺，流岁暗蹉跎。坐厌淮南守，秋山红树多。

《善福寺阁》唐朝·韦应物
残霞照高阁，青山出远林。晴明一登望，潇洒此幽襟。

《寒食后北楼作》唐朝·韦应物
园林过新节，风花乱高阁。遥闻击鼓声，蹴鞠军中乐。

《西楼》唐朝·韦应物
高阁一长望，故园何日归。烟尘拥函谷，秋雁过来稀。

《夜望》唐朝·韦应物
南楼夜已寂，暗鸟动林间。不见城郭事，沉沉唯四山。

《晚登郡阁》唐朝·韦应物
怅然高阁望，已掩东城关。春风偏送柳，夜景欲沉山。

《咏玉》唐朝·韦应物
乾坤有精物，至宝无文章。雕琢为世器，真性一朝伤。

《咏露珠》唐朝·韦应物
秋荷一滴露，清夜坠玄天。将来玉盘上，不定始知圆。

《咏水精》唐朝·韦应物
映物随颜色，含空无表里。持来向明月，的皪愁成水。

《咏珊瑚》唐朝·韦应物
绛树无花叶，非石亦非琼。世人何处得，蓬莱石上生。

《咏琉璃》唐朝·韦应物
有色同寒冰，无物隔纤尘。象筵看不见，堪将对玉人。

《咏琥珀》唐朝·韦应物
曾为老茯神，本是寒松液。蚊蚋落其中，千年犹可觌。

《咏晓》唐朝·韦应物
军中始吹角，城上河初落。深沉犹隐帷，晃朗先分阁。

《咏夜》唐朝·韦应物
明从何处去，暗从何处来。但觉年年老，半是此中催。

《咏声》唐朝·韦应物
万物自生听，太空恒寂寥。还从静中起，却向静中消。

《野居书情》唐朝·韦应物
世事日可见，身名良蹉跎。尚瞻白云岭，聊作负薪歌。

《郡斋卧疾绝句》唐朝·韦应物
香炉宿火灭，兰灯宵影微。秋斋独卧病，谁与覆寒衣。

《同褒子秋斋独宿》唐朝·韦应物
山月皎如烛，风霜时动竹。夜半鸟惊栖，窗间人独宿。

《秋夜一绝》唐朝·韦应物
高阁渐凝露，凉叶稍飘闱。忆在南宫直，夜长钟漏稀。

《咏春雪》唐朝·韦应物
裴回轻雪意，似惜艳阳时。不悟风花冷，翻令梅柳迟。

《对残灯》唐朝·韦应物
独照碧窗久，欲随寒烬灭。幽人将遽眠，解带翻成结。

《见紫荆花》唐朝·韦应物
杂英纷已积，含芳独暮春。还如故园树，忽忆故园人。

《玩萤火》唐朝·韦应物
时节变衰草，物色近新秋。度月影才敛，绕竹光复流。

《移海榴》唐朝·韦应物
叶有苦寒色，山中霜霰多。虽此蒙阳景，移根意如何。

《题桐叶》唐朝·韦应物
参差剪绿绮，潇洒覆琼柯。忆在沣东寺，偏书此叶多。

《池上》唐朝·韦应物
郡中卧病久，池上一来赊。榆柳飘枯叶，风雨倒横查。

《西塞山》唐朝·韦应物
势从千里奔，直入江中断。岚横秋塞雄，地束惊流满。

《夜闻独鸟啼》唐朝·韦应物
失侣度山觅，投林舍北啼。今将独夜意，偏知对影栖。

《闻雁》唐朝·韦应物
故园眇何处，归思方悠哉。淮南秋雨夜，高斋闻雁来。

《上皇三台》唐朝·韦应物
不寐倦长更，披衣出户行。月寒秋竹冷，风切夜窗声。

《九日》唐朝·韦应物
一为吴郡守，不觉菊花开。始有故园思，且喜众宾来。

《南行别弟》唐朝·韦承庆
澹澹长江水，悠悠远客情。落花相与恨，到地一无声。

《江楼》唐朝·韦承庆
独酌芳春酒，登楼已半曛。谁惊一行雁，冲断过江云。

《花时与钱尊师同醉因成二十字》唐朝·韩偓
桥下浅深水，竹间红白花。酒仙同避世，何用厌长沙。

《与僧》唐朝·韩偓
江海扁舟客，云山一衲僧。相逢两无语，若个是南能。

《答友人见寄酒》唐朝·韩偓
虽可忘忧矣，其如作病何。淋漓满襟袖，更发楚狂歌。

《野钓》唐朝·韩偓
细雨桃花水，轻鸥逆浪飞。风头阻归棹，坐睡倚蓑衣。

《曲江晚思》唐朝·韩偓
云物阴寂历，竹木寒青苍。水冷鹭鸶立，烟月愁昏黄。

《大酺乐》唐朝·韩偓
晚日催弦管，春风入绮罗。杏花如有意，偏落舞衫多。

《思归乐》唐朝·韩偓
泪滴珠难尽，容殊玉易销。傥随明月去，莫道梦魂遥。

《半睡》唐朝·韩偓
抬镜仍嫌重，更衣又怕寒。宵分未归帐，半睡待郎看。

《两处》唐朝·韩偓
楼上澹山横，楼前沟水清。怜山又怜水，两处总牵情。

《呈李续》唐朝·韩弇
我有敌国雠，无人可为雪。每至秦陇头，游魂自呜咽。

《奉和虢州刘给事使君三堂新题二十一咏·新亭》唐朝·韩愈
湖上新亭好，公来日出初。水文浮枕簟，瓦影荫龟鱼。

《奉和虢州刘给事使君三堂新题二十一咏·流水》唐朝·韩愈
汩汩几时休，从春复到秋。只言池未满，池满强交流。

《奉和虢州刘给事使君三堂新题二十一咏·竹洞》唐朝·韩愈
竹洞何年有，公初斫竹开。洞门无锁钥，俗客不曾来。

《奉和虢州刘给事使君三堂新题二十一咏·月台》唐朝·韩愈
南馆城阴阔，东湖水气多。直须台上看，始奈月明何。

《奉和虢州刘给事使君三堂新题二十一咏·渚亭》唐朝·韩愈
自有人知处，那无步往踪。莫教安四壁，面面看芙蓉。

《奉和虢州刘给事使君三堂新题二十一咏·竹溪》唐朝·韩愈
蔼蔼溪流慢，梢梢岸筱长。穿沙碧簳净，落水紫苞香。

《奉和虢州刘给事使君三堂新题二十一咏·北湖》唐朝·韩愈
闻说游湖棹，寻常到此回。应留醒心处，准拟醉时来。

《奉和虢州刘给事使君三堂新题二十一咏·花岛》唐朝·韩愈
蜂蝶去纷纷，香风隔岸闻。欲知花岛处，水上觅红云。

《奉和虢州刘给事使君三堂新题二十一咏·柳溪》唐朝·韩愈
柳树谁人种，行行夹岸高。莫将条系缆，著处有蝉号。

《奉和虢州刘给事使君三堂新题二十一咏·西山》唐朝·韩愈
新月迎宵挂，晴云到晚留。为遮西望眼，终是懒回头。

《奉和虢州刘给事使君三堂新题二十一咏·竹径》唐朝·韩愈
无尘从不扫，有鸟莫令弹。若要添风月，应除数百竿。

《奉和虢州刘给事使君三堂新题二十一咏·荷池》唐朝·韩愈
风雨秋池上，高荷盖水繁。未谙鸣摵摵，那似卷翻翻。

《奉和虢州刘给事使君三堂新题二十一咏·稻畦》唐朝·韩愈
罫布畦堪数，枝分水莫寻。鱼肥知已秀，鹤没觉初深。

《奉和虢州刘给事使君三堂新题二十一咏·柳巷》唐朝·韩愈
柳巷还飞絮，春馀几许时。吏人休报事，公作送春诗。

《奉和虢州刘给事使君三堂新题二十一咏·花源》唐朝·韩愈
源上花初发，公应日日来。丁宁红与紫，慎莫一时开。

《奉和虢州刘给事使君三堂新题二十一咏·北楼》唐朝·韩愈
郡楼乘晓上，尽日不能回。晚色将秋至，长风送月来。

《奉和虢州刘给事使君三堂新题二十一咏·镜潭》唐朝·韩愈
非铸复非熔，泓澄忽此逢。鱼虾不用避，只是照蛟龙。

《奉和虢州刘给事使君三堂新题二十一咏·孤屿》唐朝·韩愈
朝游孤屿南，暮戏孤屿北。所以孤屿鸟，与公尽相识。

《奉和虢州刘给事使君三堂新题二十一咏·方桥》唐朝·韩愈
非阁复非船，可居兼可过。君欲问方桥，方桥如此作。

《奉和虢州刘给事使君三堂新题二十一咏·梯桥》唐朝·韩愈
乍似上青冥，初疑蹑菡萏。自无飞仙骨，欲度何由敢。

《奉和虢州刘给事使君三堂新题二十一咏·月池》唐朝·韩愈
寒池月下明，新月池边曲。若不妒清妍，却成相映烛。

《游城南十六首·赠同游》唐朝·韩愈
唤起窗全曙，催归日未西。无心花里鸟，更与尽情啼。

《游城南十六首·把酒》唐朝·韩愈
扰扰驰名者，谁能一日闲。我来无伴侣，把酒对南山。

《游城南十六首·嘲少年》唐朝·韩愈
直把春偿酒，都将命乞花。只知闲信马，不觉误随车。

《酬马侍郎寄酒》唐朝·韩愈
一壶情所寄，四句意能多。秋到无诗酒，其如月色何。

《次硖石》唐朝·韩愈
数日方离雪，今朝又出山。试凭高处望，隐约见潼关。

《知音者诚希》唐朝·韩愈
知音者诚希，念子不能别。行行天未晓，携酒踏明月。

《晚春江晴寄友人》唐朝·韩琮
晚日低霞绮，晴山远画眉。春青河畔草，不是望乡时。

《凉州词》唐朝·韩琮
树发花如锦，莺啼柳若丝。更游欢宴地，悲见别离时。

《陪孟都督祭岳途中有赠》唐朝·韩翃
封疆七百里，禄秩二千石。拥节祠太山，寒天霜草白。

《江村夜泊》唐朝·项斯
日落江路黑，前村人语稀。几家深树里，一火夜渔归。

《送越僧元瑞》唐朝·项斯
静中无伴侣，今亦独随缘。昨夜离空室，焚香净去船。

《梦后吟》唐朝·顾况
醉中还有梦，身外已无心。明镜唯知老，青山何处深。

《题灵山寺》唐朝·顾况
觉地本随身，灵山重结因。如何战鸟佛，不化捕鱼人。

《题元阳观旧读书房赠李范》唐朝·顾况
此观十年游，此房千里宿。还来旧窗下，更取君书读。

《永嘉》唐朝·顾况
东瓯传旧俗，风日江边好。何处乐神声，夷歌出烟岛。

《青弋江》唐朝·顾况
凄清回泊夜，沦波激石响。村边草市桥，月下罟师网。

《听山鹧鸪》唐朝·顾况
谁家无春酒，何处无春鸟。夜宿桃花村，踏歌接天晓。

《山径柳》唐朝·顾况
宛转若游丝，浅深栽绿崦。年年立春后，即被啼莺占。

《石上藤》唐朝·顾况
空山无鸟迹，何物如人意。委曲结绳文，离披草书字。

《薜荔庵》唐朝·顾况
薜荔作禅庵，重叠庵边树。空山径欲绝，也有人知处。

《芙蓉榭》唐朝·顾况
风摆莲衣干，月背鸟巢寒。文鱼翻乱叶，翠羽上危栏。

《欹松漪》唐朝·顾况
湛湛碧涟漪，老松欹侧卧。悠扬绿萝影，下拂波纹破。

《焙茶坞》唐朝·顾况
新茶已上焙，旧架忧生醭。旋旋续新烟，呼儿劈寒木。

《弹琴谷》唐朝·顾况
谷中谁弹琴，琴响谷冥寂。因君扣商调，草虫惊暗壁。

《白鹭汀》唐朝·顾况
靃靡汀草碧，淋森鹭毛白。夜起沙月中，思量捕鱼策。

《千松岭》唐朝·顾况
终日吟天风，有时天籁止。问渠何旨意，恐落凡人耳。

《黄菊湾》唐朝·顾况
时菊凝晓露，露华滴秋湾。仙人酿酒熟，醉里飞空山。

《临平湖》唐朝·顾况
采藕平湖上，藕泥封藕节。船影入荷香，莫冲莲柄折。

《山春洞》唐朝·顾况
引烛踏仙泥，时时乱乳燕。不知何道士，手把灵书卷。

《石窦泉》唐朝·顾况
吹沙复喷石，曲折仍圆旋。野客漱流时，杯粘落花片。

《古仙坛》唐朝·顾况
远山谁放烧，疑是坛边醮。仙人错下山，拍手坛边笑。

《题山顶寺》唐朝·顾况
遥闻林下语，知是经行所。日暮香风时，诸天散花雨。

《天宝题壁》唐朝·顾况
五十馀年别，伶俜道不行。却来书处在，惆怅似前生。

《哭李别驾》唐朝·顾况
故人行迹灭，秋草向南悲。不欲频回步，孀妻正哭时。

《春雨不闻百舌》唐朝·顾况
百舌春来哑，愁人共待晴。不关秋水事，饮恨亦无声。

《忆鄱阳旧游》唐朝·顾况
悠悠南国思，夜向江南泊。楚客断肠时，月明枫子落。

《春怀》唐朝·顾况
园莺啼已倦，树树陨香红。不是春相背，当由己自翁。

《寄淮上柳十三》唐朝·顾况
苇萧中辟户，相映绿淮流。莫讶春潮阔，鸥边可泊舟。

《送李泌》唐朝·顾况
昔别吴堤雨，春帆去较迟。江波千里绿，□□□□□。

《山中夜宿》唐朝·顾况
凉月挂层峰，萝林落叶重。掩关深畏虎，风起撼长松。

《登楼》唐朝·顾况
高阁成长望，江流雁叫哀。凄凉故吴事，麋鹿走荒台。

《江上》唐朝·顾况
江清白鸟斜，荡桨罥蘋花。听唱菱歌晚，回塘月照沙。

《溪上》唐朝·顾况
采莲溪上女，舟小怯摇风。惊起鸳鸯宿，水云撩乱红。

《田家》唐朝·顾况
带水摘禾穗，夜捣具晨炊。县帖取社长，嗔怪见官迟。

《宿山中僧》唐朝·顾况
不爇香炉烟，蒲团坐如铁。尝想同夜禅，风堕松顶雪。

《梅湾》唐朝·顾况
白石盘盘磴，清香树树梅。山深不吟赏，辜负委苍苔。

《关山月》唐朝·顾非熊
海上清光发，边营照转凄。深闺此宵梦，带月过辽西。

《采莲词》唐朝·顾非熊
纤手折芙蕖，花洒罗衫湿。女伴唤回船，前溪风浪急。

《秋月夜》唐朝·顾非熊
旅雁迎风度，阶翻月露华。砧声鸣夜永，江上几多家。

《登楼》唐朝·顾非熊
登楼一南望，淮树楚山连。见雁无书寄，归吴定此年。

《阊门书感》唐朝·顾非熊
凫鹥踏波舞，树色接横塘。远近蘼芜绿，吴宫总夕阳。

《临终召客》唐朝·颜令宾
气馀三五喘，花剩两三枝。话别一尊酒，相邀无后期。

《岑公岩》唐朝·马冉
南溪有仙涧，咫尺非人间。泠泠松风下，日暮空苍山。

《赠日本僧空海离合诗》唐朝·马总
何乃万里来，可非衒其才。增学助元机，土人如子稀。

《黄神谷纪事》唐朝·马戴
霹雳振秋岳，折松横洞门。云龙忽变化，但觉玉潭昏。

《过亡友墓》唐朝·马戴
忆昨送君葬，今看坟树高。寻思后期者，只是益生劳。

《闻瀑布冰折》唐朝·马戴
万仞冰峭折，寒声投白云。光摇山月堕，我向石床闻。

《赠道者》唐朝·马戴
深居白云穴，静注赤松经。往往龙潭上，焚香礼斗星。

《华下逢杨侍御》唐朝·马戴
巨灵掌上月，玉女盆中泉。柱史息车看，孤云心浩然。

《新春闻赦》唐朝·马戴
道在猜谗息，仁深疾苦除。尧聪能下听，汤网本来疏。

《白鹿原晚望》唐朝·马戴
浐曲雁飞下，秦原人葬回。丘坟与城阙，草树共尘埃。

《江中遇客》唐朝·马戴
危石江中起，孤云岭上还。相逢皆得意，何处是乡关。

《题龙兴观壁》唐朝·马湘
世有无穷事，生知遂百春。问程方外路，宜是上清人。

《在军登城楼》唐朝·骆宾王
城上风威冷，江中水气寒。戎衣何日定，歌舞入长安。

《于易水送人》唐朝·骆宾王
此地别燕丹，壮士发冲冠。昔时人已没，今日水犹寒。

《咏镜》唐朝·骆宾王
写月无芳桂，照日有花菱。不持光谢水，翻将影学冰。

《挑灯杖》唐朝·骆宾王
禀质非贪热，焦心岂惮熬。终知不自润，何处用脂膏。

《咏尘》唐朝·骆宾王
凌波起罗袜，含风染素衣。别有知音调，闻歌应自飞。

《玩初月》唐朝·骆宾王
忌满光先缺，乘昏影暂流。既能明似镜，何用曲如钩。

《送别》唐朝·骆宾王
寒更承夜永，凉夕向秋澄。离心何以赠，自有玉壶冰。

《感巫州荠菜》唐朝·高力士
两京作斤卖，五溪无人采。夷夏虽有殊，气味都不改。

《感事》唐朝·高蟾
浊河从北下，清洛向东流。清浊皆如此，何人不白头。

《楚思》唐朝·高蟾
叠浪与云急，翠兰和意香。风流化为雨，日暮下巫阳。

《雪中》唐朝·高蟾
金阁倚云开，朱轩犯雪来。三冬辛苦样，天意似难栽。

《道中有感》唐朝·高蟾
一醉六十日，一裘三十年。年华经几日，日日掉征鞭。

《宋汴道中》唐朝·高蟾
平野有千里，居人无一家。甲兵年正少，日久戍天涯。

《秋思》唐朝·高蟾
天地太萧索，山川何渺茫。不堪星斗柄，犹把岁寒量。

《即事》唐朝·高蟾
三年离水石，一旦隐樵渔。为问青云上，何人识卷舒。

《渔家》唐朝·高蟾
野水千年在，闲花一夕空。近来浮世狭，何似钓船中。

《关中》唐朝·高蟾
风雨去愁晚，关河归思凉。西游无紫气，一夕九回肠。

《归思》唐朝·高蟾
紫府归期断，芳洲别思迢。黄金作人世，只被岁寒消。

《咏史》唐朝·高適
尚有绨袍赠，应怜范叔寒。不知天下士，犹作布衣看。

《送兵到蓟北》唐朝·高適
积雪与天迥，屯军连塞愁。谁知此行迈，不为觅封侯。

《同群公题张处士菜园》唐朝·高適
耕地桑柘间，地肥菜常熟。为问葵藿资，何如庙堂肉。

《逢谢偃》唐朝·高適
红颜怆为别，白发始相逢。唯馀昔时泪，无复旧时容。

《田家春望》唐朝·高適
出门何所见，春色满平芜。可叹无知己，高阳一酒徒。

《闲居》唐朝·高適
柳色惊心事，春风厌索居。方知一杯酒，犹胜百家书。

《封丘作》唐朝·高適
州县才难适，云山道欲穷。揣摩惭黠吏，栖隐谢愚公。

《南海神祠》唐朝·高骈
沧溟八千里，今古畏波涛。此日征南将，安然渡万艘。

《送春》唐朝·高骈
水浅鱼争跃，花深鸟竞啼。春光看欲尽，判却醉如泥。

《海翻》唐朝·高骈
几经人事变，又见海涛翻。徒起如山浪，何曾洗至冤。

《筇竹杖寄僧》唐朝·高骈
坚轻筇竹杖，一枝有九节。寄与沃洲人，闲步青山月。

《遣兴》唐朝·高骈
把盏非怜酒，持竿不为鱼。唯应嵇叔夜，似我性慵疏。

《登清居台》唐朝·魏峦
迤逦清居台，连延白云外。侧聆天上语，下视飞鸟背。

《和重阳锡宴御制诗》唐朝·魏谟
四方无事去，宸豫杪秋来。八水寒光起，千山霁色开。

《送韦生酒》唐朝·鲍家四弦
白露湿庭砌，皓月临前轩。此时去留恨，含思独无言。

《送僧南游》唐朝·鲍溶
且攀隋宫柳，莫忆江南春。师有怀乡志，未为无事人。

《玉清坛》唐朝·鲍溶
上阳宫里女，玉色楚人多。西信无因得，东游奈乐何。

《酬江公见寄》唐朝·鲍溶
曾答雁门偈，为怜同社人。多惭惠休句，偕得此阳春。

《山居》唐朝·鲍溶
窈窕垂涧萝，蒙茸黄葛花。鸳鸯怜碧水，照影舞金沙。

《状江南·孟春》唐朝·鲍防
江南孟春天，荇叶大如钱。白雪装梅树，青袍似葑田。

《长安道》唐朝·麹信陵
朱门映绿杨，双阙抵通庄。玉珮声逾远，红尘犹自香。

《送司功入京》唐朝·麹崇裕
崇裕有幸会，得遇明流行。司士向京去，旷野哭声哀。

《辇下寓题》唐朝·黄滔
对酒何曾醉，寻僧未觉闲。无人不惆怅，终日见南山。

《秋思》唐朝·黄滔
碧嶂猿啼夜，新秋雨霁天。谁人爱明月，露坐洞庭船。

《芳草》唐朝·黄滔
泽国多芳草，年年长自春。应从屈平后，更苦不归人。

《辇下书事》唐朝·黄滔
北阙新王业，东城入羽书。秋风满林起，谁道有鲈鱼。

《放鹭鸶》唐朝·齐己
洁白虽堪爱，腥膻不那何。到头从所欲，还汝旧沧波。

《送僧游龙门香山寺》唐朝·齐己
君到香山寺，探幽莫损神。且寻风雅主，细看乐天真。

《春日西湖作》唐朝·齐己
一水绕孤岛，闲门掩春草。曾无长者辙，枉此问衰老。

《扑满子》唐朝·齐己
只爱满我腹，争如满害身。到头须扑破，却散与他人。

《春风曲》唐朝·齐己
春风有何情，旦暮来林园。不问桃李主，吹落红无言。

《感怀诗》唐朝·龙女
海门连洞庭，每去三千里。十载一归来，辛苦潇湘水。

《江陵》宋代·丁谓
渚宫形胜地，从古冠荆湖。依刘开幕府，吊屈俯沧浪。

《玉珮》宋代·丁谓
至宝不自献，韬藏亦英华。余香被草木，秀擢幽岩花。

《题落花芳草白头翁》元朝·丁鹤年
草长连朝雨，花残一夜风。青春留不住，啼杀白头翁。

《题天柱山图》元朝·丁鹤年
拔翠五云中，擎天不计功。谁能凌绝顶，看取日升东。

《画蝉》元朝·丁鹤年
饮露身何洁，吟风韵更长。斜阳千万树，无处避螳螂。

《寄题不碍云轩二首》宋代·丁黼
杰阁临无地，仙家小洞天。循檐自来往，非雾亦非烟。

《寄题不碍云轩二首》宋代·丁黼
驾鹤归三岛，骑麟入九霄。祗应明月夜，来此坐吹箫。

《状江南·季冬》唐朝·丘丹
江南季冬月，红蟹大如ē。湖水龙为镜，炉峰气作烟。

《和韦使君秋夜见寄》唐朝·丘丹
露滴梧叶鸣，秋风桂花发。中有学仙侣，吹箫弄山月。

《奉酬韦苏州使君》唐朝·丘丹
久作烟霞侣，暂将簪组亲。还同褚伯玉，入馆忝州人。

《和韦使君听江笛送陈侍御》唐朝·丘丹
离樽闻夜笛，寥亮入寒城。月落车马散，凄恻主人情。

《左掖梨花》唐朝·丘为
冷艳全欺雪，馀香乍入衣。春风且莫定，吹向玉阶飞。

《左掖梨花》唐朝·丘为
冷艳金歇雪，余香乍入衣。春风且莫定，吹向玉阶飞。

《春雪》唐朝·东方虬
春雪满空来，触处似花开。不知园里树，若个是真梅。

《送人入金华》唐朝·严维
明月双溪水，清风八咏楼。昔年为客处，今日送君游。

《江干曲二首》明朝·乔世宁
送君曾水上，临水即相思。不似钱塘水，潮来有信期。

《江干曲二首》明朝·乔世宁
江上与君别，日来江上看。知随江水去，犹自立江干。

《吴宫四时词》明朝·九皋声公
柳色暗阊门，霓旌拂晚云。湖边采香罢，就阅水犀军。

《吴宫四时词》明朝·九皋声公
宫阙夜如何，风飘宛转歌。更阑银烛灭，落月在江波。

《咏海棠》宋代·于倞
和风春满园，草木皆芳薰。君看十八叶，具与凡卉群。

《东阳涵碧亭》唐朝·于兴宗
高低竹杂松，积翠复留风。路剧阴溪里，寒生暑气中。

《咏项羽》唐朝·于季子
北伐虽全赵，东归不王秦。空歌拔山力，羞作渡江人。

《咏汉高祖》唐朝·于季子
百战方夷项，三章且代秦。功归萧相国，气尽戚夫人。

《子夜歌四首》明朝·于慎行
秋月照四壁，络纬当窗织。徒闻机杼声，终夜不成匹。

《子夜歌四首》明朝·于慎行
始欲识欢时，愿作同心结。丝线不相逢，里许暗自别。

《子夜歌四首》明朝·于慎行
枕上看月来，梦中与欢诀。月自不相离，欢心不如月。

《子夜歌四首》明朝·于慎行
侬如水中石，波至亦累累。欢如陌上尘，左右从风吹。

《子夜春歌二首》明朝·于慎行
朱景带碧楼，新风吹罗幌。谁能怀春情，不发柔弦响。

《子夜春歌二首》明朝·于慎行
金屋燕初飞，长堤草已绿。春蚕不作茧，思子何由续。

《子夜夏歌二首》明朝·于慎行
何处复无暑，月出湖水边。泛舟芙蓉里，分明自取莲。

《子夜夏歌二首》明朝·于慎行
含桃初作花，畏恐傍人见。今日食含桃，空条谁复盼。

《子夜秋歌二首》明朝·于慎行
凉风夜中来，白露凝如玉。不敢拭清砧，捣衣乱心曲。

《子夜秋歌二首》明朝·于慎行
露井冻银床，秋风生桐树。任吹桐花飞，莫吹梧子去。

《子夜冬歌二首》明朝·于慎行
万里覆寒云，千村飞素雪。此时为欢愁，心如三伏热。

《子夜冬歌二首》明朝·于慎行
华茵倚重炉，璇房卷罗幕。惊见雪花飞，谓是杨花落。

《读曲歌》明朝·于慎行
侬作博山炉，双烟吐不住。郎如飘风吹，但将香引去。

《洛中有怀》唐朝·于邺
潺潺伊洛河，寂寞少恩波。銮驾久不幸，洛阳春草多。

《送魏山韦处士一作送田处士西游》唐朝·于邺
阴阴亭际间，相顾惨离颜。一片云飞去，嵯峨空魏山。

《长信》唐朝·于邺
莫问古宫名，古宫空有城。惟应东去水，不改旧时声。

《高楼》唐朝·于邺
远天明月出，照此谁家楼。上有罗衣裳，凉风吹不休。

《晚宿灵岩》宋代·云盘山人
风雨旃檀阁，烟霞钟鼓声。定僧今不作，空谷尚传灯。

《题画竹》宋代·仇远
谁谓籊籊竿，乃不如劲草。北风动地来，直节未易倒。

《题画竹》宋代·仇远
净洗碧娟娟，颜色如少年。窗前风收雨，阶下笋行鞭。

《题画竹》宋代·仇远
直节老欲枯，初篁瘦而劲。祖孙知几传，不改君子性。

《题画竹》宋代·仇远
新笋箨半含，节下粉犹绿。指日南风来，吹作阶庭玉。

《题扇》宋代·仇远
溪山隔岸好，风雨过桥危。何似高楼上，停云且赋诗。

《题扇》宋代·仇远
茂树坐终日，水流心不竞。谁识山中居，万动归一静。

《题扇》宋代·仇远
泉急喧溪碓，山深怯瘦驴。翟汤如肯隐，来此卜幽居。

《题扇》宋代·仇远
红紫委尘土，绿窗清昼长。安知两三竹，风已作秋凉。

《题扇》宋代·仇远
欹枕闻春雨，闭门见绿阴。可人歌扇底，犹有惜春心。

《题赵希贤所藏墨竹》宋代·仇远
一竿千百叶，凤尾翠交加。曾向仙坛种，和风扫落花。

《题赵希贤所藏墨竹》宋代·仇远
新梢雾如沐，断节霜不枯。西窗夕阳下，此君何可无。

《题赵希贤所藏墨竹》宋代·仇远
谢家庭下玉，化此青琅玕。风标夐不俗，谁谓骨相寒。

《题赵希贤所藏墨竹》宋代·仇远
直节豸献角，低枝鸾振羽。古色镇苍然，非烟亦非雨。

《五更》宋代·仇远
仆云月未落，或谓夜过半。晓眠我正浓，漫漫何时旦。

《五更》宋代·仇远
一鸡一鸡鸣，梦觉天未晓。谁较夜短长，我睡不可少。

《五更》宋代·仇远
山寺钟未鸣，城楼角已奏。角声正可听，欹枕续残漏。

《五更》宋代·仇远
月转参旗横，梅花梦方熟。罗浮山忽来，毋乃地脉缩。

《五更》宋代·仇远
杭城打六更，市楼已攒点。流年莫催人，老色将冉冉。

《五更》宋代·仇远
丑夜方向寅，被衾冷如铁。江南贫者多，奈此霜加雪。

《五更》宋代·仇远
愁多怯长夜，况乃众病归。何待六十年，老矣当知非。

《五更》宋代·仇远
雁鸣鹤亦鸣，不待鸡戒旦。平生善利心，一鸣思过半。

《五更》宋代·仇远
宰相当此时，已入待漏院。我辈独何人，拥被犹困倦。

《五更》宋代·仇远
炉藏火尚红，雪映窗已白。梦游无色界，不知身是客。

《小斋四花·菊》宋代·仇远
晶晶雪前黄，矫矫霜下杰。秋香宁可衰，相与全晚节。

《小斋四花·蜡梅》宋代·仇远
别作一家春，故畹已禾黍。黄香从何来，谁为东风主。

《小斋四花·梅》宋代·仇远
艾纳护春香，横枝偃霜月。绝怜玉妃面，化作铁汉骨。

《小斋四花·水仙》宋代·仇远
翠翘玉搔头，湘妃赴蓬岛。如何谱骚人，不收此香草。

《枕上》宋代·仇远
鸡鸣夜过半，霜气入孤衾。岁时将脱屣，邻家方擣砧。

《枕上》宋代·仇远
出门鸡一鸣，仆马蹋晓冻。岂知牧牛儿，正作维鱼梦。

《枕上》宋代·仇远
一官振饥荒，一官覆水旱。州里多应酬，田家少愁叹。

《杂曲歌辞·圣明乐》唐朝·令狐楚
海浪恬丹徼，边尘靖黑山。从今万里外，不复镇萧关。

《思君恩》唐朝·令狐楚
小苑莺歌歌，长门蝶舞多。眼看春又去，翠辇不曾过。

《圣明乐》唐朝·令狐楚
海浪恬月徼，边尘静异山。从今万里外，不复锁萧关。

《春闺思》唐朝·令狐楚
戴胜飞晴野，凌澌下浊河。春风楼上望，谁见泪痕多。

《思君恩》唐朝·令狐楚
小苑莺歌歇，长门蝶舞多。眼看春又去，翠辇不经过。

《王昭君》唐朝·令狐楚
锦车天外去，毳幕云中开。魏阙苍龙远，萧关赤雁哀。

《李相薨后题断金集》唐朝·令狐楚
一览断金集，载悲埋玉人。牙弦千古绝，珠泪万行新。

《对竹》宋代·仲并
嵚岑何处峰，来伴萧疏竹。悠然方丈间，寄此千里目。

《假山》宋代·仲并
峰间碧琅玕，清风五月寒。欲题无好语，支枕卷帘看。

《宫怨》唐朝·任翻
泪干红落脸，心尽白垂头。自此方知怨，从来岂信愁。

《惜花》唐朝·任翻
无语与花别，细看枝上红。明年又相见，还恐是愁中。

《李皋试诗》唐朝·何仲举
似玉来投狱，抛家去就枷。可怜两片木，夹却一枝花。

《杂画》明朝·何孟春
莫道春风好，春风易白头。君看花里鸟，亦有世间愁。

《赋得御制句朔野阵云飞》唐朝·何象
塞日穿痕断，边鸿背影飞。缥缈浮黄屋，阴沈护御衣。

《昭君怨》南北朝·何逊
昔闻白鹤弄。已自轸离情。今来昭君曲。还悲秋草生。

《送褚都曹联句诗》南北朝·何逊
君随结客专。我乃倦游归。本愿同栖息。今成相背飞。

《送司马□拾五城联句诗》南北朝·何逊
随风飘岸叶。行雨暗江流。居人会应返。空欲送行舟。

《边城思诗》南北朝·何逊
柳黄未吐叶，水绿半含苔。春色边城动，客思故乡来。

《为人妾思诗》南北朝·何逊
魂销形已去。钗落犹依枕。欲去泪无眦。不看悲复甚。

《为人妾思诗》南北朝·何逊
机中刺绣所。窗下朝妆处。未忆神已伤。欲忘悲不去。

《为人妾怨诗》南北朝·何逊
燕戏还檐际。花飞落枕前。寸心君不见。拭泪坐调弦。

《闺怨诗》南北朝·何逊
竹叶响南窗。月光照东壁。谁知夜独觉。枕前双泪滴。

《闺怨诗》南北朝·何逊
闺阁行人断。房栊月影斜。谁能北窗下。独对后园花。

《苑中诗》南北朝·何逊
苑门辟千扇。苑户开万扉。楼殿闻珠履。竹树隔罗衣。

《苑中见美人诗》南北朝·何逊
罗袖风中卷。玉钗林下耀。团扇承落花。复持掩余笑。

《咏春风诗》南北朝·何逊
可闻不可见。能重复能轻。镜前飘落粉。琴上响余声。

《离夜听琴诗》南北朝·何逊
别离既有绪。琴瑟反在悲。美人多怨态。亦复惨长眉。

《拟古三首联句》南北朝·何逊
家本青山下。好上青山上。青山不可上。一上一惆怅。

《拟古三首联句》南北朝·何逊
匣中一明镜。好鉴明镜光。明镜不可鉴。一鉴一情伤。

《拟古三首联句》南北朝·何逊
少知雅琴曲。好听雅琴声。雅琴不可听。一听一沾缨。

《相送联句》南北朝·何逊
高轩虽驻轸。余日久无辉。以我辞乡泪。沾君送别衣。

《答江革联句不成》南北朝·何逊
日余乏文干。逢君善草札。工拙既不同。神气何由拔。

《又答泛江革诗》南北朝·何逊
棘端虽非譬。至妙安可量。要知同罔象。然始见毫芒。

《正月五日漫兴》宋代·余芑舒
雪檐晴作雨，道空日如年。燕坐无馀事，床头易一编。

《三友堂》宋代·余谦一
岁晚惟松竹，于梅伯仲间。藉溪并白水，着个老屏山。

《贫女吟》明朝·俞汝舟妻
夜久织未休，戛戛鸣寒机。机中一匹练，终作阿谁衣。

《贾客词》明朝·俞汝舟妻
朝发宜都渚，北风吹五两。船头各浇酒，月下齐荡桨。

《万杉寺》宋代·俞献可
栽培万杉树，延纳五峰云。莲社松门接，陶居柳径分。

《题唐人马图》明朝·偶桓
内厩多龙马，奚官晚更调。独矜红叱拨，老气压天骄。

《月下》明朝·傅汝舟
月明坐空山，不觉石苔冷。猿啸摇藤萝，乱我松桂影。

《垓城》唐朝·储嗣宗
百战未言非，孤军惊夜围。山河意气尽，泪湿美人衣。

《村月》唐朝·储嗣宗
月午篱南道，前村半隐林。田翁独归处，荞麦露花深。

《早春》唐朝·储嗣宗
野树花初发，空山独见时。踟蹰历阳道，乡思满南枝。

《题梅坞画推蓬梅》宋代·储泳
冰魂销不尽，招得上南枝。依红横斜影，纱窗月上时。

《山居杂诗》元朝·元好问
树合秋生满，村荒暮景闲。虹收仍白雨，云动忽青山。

《山居杂诗》元朝·元好问
瘦竹藤斜挂，丛花草乱生。林高风有态，苔滑水无声。

《山居杂诗》元朝·元好问
树合秋声满，村荒莫景闲。虹收仍白雨，云动忽青山。

《山居杂诗》元朝·元好问
川迥枫林散，山深竹港幽。疏烟沉去鸟，落日送归牛。

《山居杂诗》元朝·元好问
鹭影兼秋静，蝉声带晚凉。陂长留积水，川阔尽斜阳。

《临安石》宋代·元居中
人久众所僧，物久众所惜。为负磊落姿，不随寒暑易。

《句》唐朝·元晦
石静如开镜，山高若耸莲。笋竿抽玉管，花蔓缀金钿。

《泗洲岭》宋代·元绛
万里一朱幡，崎岖度岭关。路盘云雨际，人在斗牛间。

《题厓瀑图》明朝·全室宗泐
飞瀑洒寒冰，危梁跨碧层。天涯图里看，头白未归僧。

《晚凉》明朝·全室宗泐
晚凉池上亭，坐来心似水。雨过竹林青，风吹豆花紫。

《山景》明朝·全室宗泐
孤村带寒鸦，远山涵夕雾。渡头人未归，落日风吹树。

《水竹居图》明朝·全室宗泐
山人水竹居，画图看更好。十年不归来，茅屋秋风老。

《秋江送别》明朝·全室宗泐
江头杨柳树，秋雨更萧萧。可惜长条尽，那堪折短条。

《莲社钟》明朝·全室宗泐
方深区内缘，久负社中约。惆怅暮钟声，徘徊度林薄。

《子夜夏歌二首》明朝·公鼐
驰辉入朱明，汤风庭中满。欢情如敲冰，易消复易断。

《子夜夏歌二首》明朝·公鼐
青莲如华盖，明珠朝露鲜。风来荷盖侧，珠亦不成圆。

《秋歌》明朝·公鼐
宵烛无余光，熠耀已在堂。萤光能几许，焉照妾中肠。

《【正宫】白鹤子》元朝·关汉卿
四时春富贵，万物酒风流。澄澄水如蓝，灼灼花如绣。

《【正宫】白鹤子》元朝·关汉卿
花边停骏马，柳外缆轻舟。湖内画船交，湖上骅骝骤。

《【正宫】白鹤子》元朝·关汉卿
鸟啼花影里，人立粉墙头。春意两丝牵，秋水双波溜。

《【正宫】白鹤子》元朝·关汉卿
香焚金鸭鼎，闲傍小红楼。月在柳梢头，人约黄昏后。

《姑熟道中三首》明朝·冯惟健
独眠三馆夜，微钟度江口。牵帷语仆夫，起视天霁否。

《姑熟道中三首》明朝·冯惟健
烟起树亦暝，水生江岸窄。夜来别故人，风雨最萧瑟。

《姑熟道中三首》明朝·冯惟健
冥冥雨不绝，呖呖啼征鸿。寒江烟雾里，小艇一渔翁。

《茶岭》宋代·冯时行
翠岭依然在，芳根久已陈。山灵如感旧，亦合厌荆榛。

《梅台》宋代·冯时行
缅怀清绝姿，风流似居士。固宜命斯台，俗子视桃李。

《赠窦十》唐朝·冯道
燕山窦十郎，教子有义方。灵椿一株老，丹桂五枝芳。

《感怀诗》唐朝·刘义度
昨日方髽髻，如今满颔髯。紫阁无心恋，青山有意潜。

《古别离》明朝·刘云琼
牵衣惜郎别，郎上雕鞍去。试问将何之，东流汾水处。

《春闺》明朝·刘云琼
百舌五更啼，啼声惊绣闱。王孙归未得，芳草自萋萋。

《除夕》宋代·刘光祖
房州亦是家，守岁落灯花。乡信长凭雁，僧餐自施鸦。

《□□长老住宁国光孝寺并题雪矶三绝》宋代·刘克庄
去春蒙尹召，曾一泛湖光。和靖应相笑，君房有许忙。

《□□长老住宁国光孝寺并题雪矶三绝》宋代·刘克庄
占断一房居，矶边足钓徒。如何贪出世，亦典了西湖。

《□□长老住宁国光孝寺并题雪矶三绝》宋代·刘克庄
昔把钓竿垂，今拈拂子挥。矶边沤鸟问，师出几时归。

《病起》宋代·刘克庄
不求玉杵杵，不要水银银。但祝未来世，长为无病人。

《病中杂兴五言十首》宋代·刘克庄
铁笔俱牵动，金台总去登。老僧不出院，挂起一枝藤。

《病中杂兴五言十首》宋代·刘克庄
皓素应难染，玄纁未易迎。只宜大床卧，或命小车行。

《病中杂兴五言十首》宋代·刘克庄
乌寺迎岩主，螭坳起涧翁。也须留几个，相伴听松风。

《病中杂兴五言十首》宋代·刘克庄
李广飞将军，世南行秘书。乃知数寸管，不及丈二殳。

《病中杂兴五言十首》宋代·刘克庄
鳌顶来差晚，龙髯去莫攀。不能从襄野，只合殉桥湾。

《病中杂兴五言十首》宋代·刘克庄
佛以灭为乐，观身身一沤。如何卢行者，鎔铁护枯髅。

《病中杂兴五言十首》宋代·刘克庄
蒙叟云聃死，当时有吊宾。始知关尹子，迂诞诳愚人。

《病中杂兴五言十首》宋代·刘克庄
柳七葬淮头，营妓岁沥酒。不知花翁坟，有人擘纸否。

《病中杂兴五言十首》宋代·刘克庄
向来春帖子，残膏罥蛛丝。无复秦郎思，聊吟党进诗。

《病中杂兴五言十首》宋代·刘克庄
跌荡四千首，流行宇宙间。国风几曾熄，圣笔不能删。

《采荔子十绝》宋代·刘克庄
策杖凌晨出，携筐薄暮归。未知故山荔，何似首阳薇。

《采荔子十绝》宋代·刘克庄
一鹤为前导，奚烦绛节哉。樵苏私借问，何处地仙来。

《采荔子十绝》宋代·刘克庄
开国何其忝，笺天未必俞。缴还三百户，换赐一千株。

《采荔子十绝》宋代·刘克庄
日日烦汤使，年年费火攻。暮龄知艾附，不及荔枝功。

《采荔子十绝》宋代·刘克庄
解使冰肠暖，能令玉色腴。谁能补丹诀，素女绛罗襦。

《采荔子十绝》宋代·刘克庄
童子偷无怪，先生老尚馋。采时留绝顶，猿鸟要分甘。

《采荔子十绝》宋代·刘克庄
帝享老臞仙，丹苞实醴泉。犹嫌无供帐，赐以锦漫天。

《采荔子十绝》宋代·刘克庄
包柚书云尔，分桃传有之。怜渠生处远，玉食偶然遗。

《采荔子十绝》宋代·刘克庄
怀橘悲何及，芸瓜老不任。摘来先庙祭，洒泪向松阴。

《采荔子十绝》宋代·刘克庄
传得上林种，曾于艮岳栽。吾君无嗜好，不贡一株来。

《蔡奴》宋代·刘克庄
帝令工写貌，相讽尹加笞。且赏折枝杏，休嘲有靥枝。

《仓部弟和前韵再得五首》宋代·刘克庄
节腹羞浮食，徐行畏疾颠。仙须有癯相，贵亦出长年。

《仓部弟和前韵再得五首》宋代·刘克庄
莫放双眉皱，休嗟两鬓蓬。耆英图里看，若个弟兄同。

《仓部弟和前韵再得五首》宋代·刘克庄
荆花开惭少，瓜蔓摘几空。赖有长头子，相从秃鬓翁。

《仓部弟和前韵再得五首》宋代·刘克庄
秧马催予出，铜鱼羡子分。无莲照学士，有竹比封君。

《仓部弟和前韵再得五首》宋代·刘克庄
甫昔排阊阖，雄曾赋馺娑。而今行不得，切莫唤哥哥。

《仓部弟生日五绝》宋代·刘克庄
郎宿临初度，村翁喜欲颠。要知侬甲子，老弟已稀年。

《仓部弟生日五绝》宋代·刘克庄
爵并开乡邑，官皆视大蓬。年齿高略似，须发黑难同。

《仓部弟生日五绝》宋代·刘克庄
昔单栖乡久，君今半被空。天公将老寿，裨补两鳏翁。

《仓部弟生日五绝》宋代·刘克庄
菰甘因辍送，荔熟亦均分。食指真欺我，脾神不似君。

《仓部弟生日五绝》宋代·刘克庄
平生老兄弟，岁晚共婆娑。苏氏推同叔，程家说二哥。

《蝉》宋代·刘克庄
□□□鸣夏，高秋响激空。翼虽映华冕，身自闭雕笼。

《城南》宋代·刘克庄
濒江多海物，比屋尽闽人。四野方多垒，三间欲卜邻。

《池上对月五首》宋代·刘克庄
赤帝当垂令，馀威烈暴秦。若无大圆镜，热杀世间人。

《池上对月五首》宋代·刘克庄
怒蝈喧幽耳，饥蚊搅熟眠。愿为修月户，住在广寒边。

《池上对月五首》宋代·刘克庄
世俗传偷药，嫦娥以此名。唐人皆咏月，吾取玉川生。

《池上对月五首》宋代·刘克庄
方士诳三郎，蟾宫事涉茫。至尊宜夕月，安敢问霓裳。

《池上对月五首》宋代·刘克庄
初插玉梳小，徐妆粉额新。乌啼风露冷，娥始现全身。

《酬净慈纲上人三首》宋代·刘克庄
参寥灯一点，不审是谁传。晚识纲书记，元来在汝边。

《酬净慈纲上人三首》宋代·刘克庄
和靖肘后诀，不曾埋土中。烦师试寻看，寻得报衰翁。

《酬净慈纲上人三首》宋代·刘克庄
社友携诗访，怜予满面尘。么么今出局，不是社中人。

《春旱忽两五绝》宋代·刘克庄
秧愁晴暴死，花怕两摧残。野老非常惧，天公不自安。

《春旱忽两五绝》宋代·刘克庄
乐岁何尝饱，春阴忽又晴。一之其可再，四者每难并。

《春旱忽两五绝》宋代·刘克庄
两似黄流决，云如黑汁翻。未言丰九扈，已觉饱千村。

《春旱忽两五绝》宋代·刘克庄
周匝荒原遍，延缘断港通。马鬃渠有力，龙骨尔何功。

《春旱忽两五绝》宋代·刘克庄
鲑菜馌耕者，鸡豚赛社公。不闻车轧轧，但见鼓冬冬。

《村獠》宋代·刘克庄
村獠席地睡，咍噎唤不知。老夫将北面，渠莫是希夷。

《大乾记梦》宋代·刘克庄
昔梦游湘水，琴书寄叶舟。安知三十载，真作梦中游。

《登城五首》宋代·刘克庄
尉佗故秦吏，堪执酂侯鞭。箕踞问使者，吾方帝孰贤。

《登城五首》宋代·刘克庄
已作南夷长，那为北面臣。未忘真定冢，毕竟是华人。

《登城五首》宋代·刘克庄
汉人称劲粤，累世不加兵。狂卒才三百，如何便缒城。

《登城五首》宋代·刘克庄
漫费人蒸土，常如物溃堤。傍疑为息壤，下恐有蟠泥。

《登城五首》宋代·刘克庄
郭外皆鲸浸，区中等蚁窠。若无西雁翅，客子奈愁何。

《颠危》宋代·刘克庄
老梢虑航危，隆栋忧厦颠。危欠维楫尔，颠将覆压焉。

《蝶》宋代·刘克庄
庄周言达理，吾以蝶为优。无想亦无梦，有身长有愁。

《丁巳启建二首》宋代·刘克庄
一息营升斗，留翁寂寞滨。白头携暮子，来作祝尧人。

《丁巳启建二首》宋代·刘克庄
有意祝灵椿，无堪献野芹。玉杯真缪巧，金镜最忠勤。

《端午五言三首》宋代·刘克庄
绮纨贵家子，旗鼓少年场。屡舞众人醉，鲜妆一国狂。

《端午五言三首》宋代·刘克庄
士女匆匆散，溪山寂寂然。龙舟闲似我，阁起向沙边。

《端午五言三首》宋代·刘克庄
杂遝今观渡，依稀昔浴沂。居人空巷出，几个咏而归。

《短章二首》宋代·刘克庄
少日喜累句，暮年多短章。假令重盛壮，展拓不能长。

《短章二首》宋代·刘克庄
衰残齿易宿，陈腐意难新。安知痴老子，非复旧词臣。

《二月初七日寿溪十绝》宋代·刘克庄
丑石榕堪坐，晴坡草可眠。若非古沂水，亦是小斜川。

《二月初七日寿溪十绝》宋代·刘克庄
士不论穷达，离乡即可哀。白头孙七十，岁岁埽松来。

《二月初七日寿溪十绝》宋代·刘克庄
仙不离人世，何须远觅仙。桃花最深处，更著小渔船。

《二月初七日寿溪十绝》宋代·刘克庄
广筑长城一，纷纷走避秦。长城遍天下，底处着逃人。

《二月初七日寿溪十绝》宋代·刘克庄
锁却藏舟屋，丁宁勿浪开。渔郎最饶舌，曾去引人来。

《二月初七日寿溪十绝》宋代·刘克庄
□受职于天，李冰周处然。何曾现灵怪，专一管丰年。

《二月初七日寿溪十绝》宋代·刘克庄
□□宽裁领，蓬头乱插花。相呼挈牲酒，再拜祷桑麻。

《二月初七日寿溪十绝》宋代·刘克庄
□□□夜里，折箭传黄旗。野老心无事，闻之忽皱眉。

《二月初七日寿溪十绝》宋代·刘克庄
□□眼中人，累累原上坟。昔作夸毗子，今为冥漠君。

《二月初七日寿溪十绝》宋代·刘克庄
城郭有时变，市朝回首非。谁为辽鹤说，第一莫来归。

《发岳市三首》宋代·刘克庄
岳下无耆老，何从访旧闻。不知紫岩墓，更隔几重云。

《发岳市三首》宋代·刘克庄
明仲竄蛮烟，钦夫弃盛年。空令后死者，有泪滴遗编。

《发岳市三首》宋代·刘克庄
昔者监香火，今焉裂芰荷。祝融应冷笑，还肯再来麽。

《范睢魏齐》宋代·刘克庄
士固不可辱，人殊未易知。元来座上客，不及箦中尸。

《放言五首》宋代·刘克庄
丹剂乾铅汞，红尘扫秕糠。只消一只鹤，安用万头羊。

《放言五首》宋代·刘克庄
恋阙子牟远，还乡贺监狂。老人忘节序，有菊即重阳。

《放言五首》宋代·刘克庄
镜悲鸾独舞，射感雉双飞。早认色空是，晚知婚宦非。

《放言五首》宋代·刘克庄
万里先行脚，三家晚闭关。曾求诗入海，亦作史藏山。

《放言五首》宋代·刘克庄
有酒聊排闷，无书可订顽。君看鸾铩羽，不若早知还。

《风旛堂二首》宋代·刘克庄
告子早不动，先师四十馀。乃知卢行者，暗合秀才书。

《风旛堂二首》宋代·刘克庄
夜夜各趺坐，朝朝同打斋。不知那个子，曾梦祖师来。

《风雪二首》宋代·刘克庄
大块号万窍，强名之曰风。楚人无意义，乱说有雌雄。

《风雪二首》宋代·刘克庄
持帚通樵径，搘筇过藓桥。不知及门者，若个肯埋腰。

《古宫词十首》宋代·刘克庄
玉辇临前殿，方陈角觝嬉。如何熊犯跸，仅有一昭仪。

《古宫词十首》宋代·刘克庄
妾意憨如昔，君心苦不常。未闻求故剑，别有献明珰。

《古宫词十首》宋代·刘克庄
妒亦常情尔，长门谴太深。犹将金买赋，万一帝回心。

《古宫词十首》宋代·刘克庄
沟水通宫苑，泠泠去复回。无人漏言语，红叶是良媒。

《古宫词十首》宋代·刘克庄
年年花鸟使，选色进深宫。不论妾心赤，惟看妾臂红。

《古宫词十首》宋代·刘克庄
繐帐浑如旧，何曾奏伎来。君王不终惠，留妾在空台。

《古宫词十首》宋代·刘克庄
何必关山远，凉风在殿西。箫声犹袅袅，舞袖忽凄凄。

《古宫词十首》宋代·刘克庄
君恩如纨扇，惟恐值秋风。方喜入怀里，安知弃箧中。

《古宫词十首》宋代·刘克庄
八代更相禅，休文北面萧。不如文惠妾，垂泪记前朝。

《古宫词十首》宋代·刘克庄
妾性尤柔顺，相看满面春。安知时态薄，偏妒入宫人。

《观傩二首》宋代·刘克庄
烟燻野狐怪，雨熄毕方讹。惟有三彭黠，深藏不畏傩。

《观傩二首》宋代·刘克庄
祓除啸梁崇，惊走散花魔。切莫敺穷鬼，相从岁月多。

《广列女四首》宋代·刘克庄
不肯一钱分，贤哉父诲言。奈何伯喈女，有愧卓王孙。

《广列女四首》宋代·刘克庄
空有难深作，殊无贞烈姿。试评阿娇赋，有愧孝娥碑。

《广列女四首》宋代·刘克庄
骨永埋胡地，魂终恋汉廷。谁令妃远嫁，千载塚犹青。

《海棠七首》宋代·刘克庄
蜀女羞施粉，轻装爱淡红。抹涂尚年少，膏沐为谁容。

《海棠七首》宋代·刘克庄
范公蜀西曲，陆老剑南诗。子美渠曾道，渊材辈岂知。

《海棠七首》宋代·刘克庄
莫惜千银烛，频添两玉瓶。不须擂羯鼓，花睡未曾醒。

《海棠七首》宋代·刘克庄
一种秾纖态，三郎未必知。浪将妃子比，妃子太浓肥。

《海棠七首》宋代·刘克庄
神女漂红者，颠姨发赤然。年年吹洗了，未必恕今年。

《海棠七首》宋代·刘克庄
恰见如丹粒，俄惊似紫绵。山翁无供帐，只就落花眠。

《海棠七首》宋代·刘克庄
地行臣耄矣，稽首告天公。藉草千场醉，留花十日红。

《寒食清明十首》宋代·刘克庄
时节浇松近，人家擘纸归。但知题墓好，不笑乞墦非。

《寒食清明十首》宋代·刘克庄
原沉向九泉，推死已千年。有水皆争渡，无村不禁烟。

《寒食清明十首》宋代·刘克庄
老人七十八，佳节一百五。丁宁海棠花，更可数日不。

《寒食清明十首》宋代·刘克庄
唐朝知制诰，多付与诗人。岂有飞花句，虚为起草臣。

《寒食清明十首》宋代·刘克庄
当年传画烛，帝遣快行□。□□山斋卧，□目自结□。

《寒食清明十首》宋代·刘克庄
只靠诗娱老，安知病著身。不能击白日，且可买青春。

《寒食清明十首》宋代·刘克庄
杨柳堤边立，荼醾架下行。不知一遗老，更看几清明。

《寒食清明十首》宋代·刘克庄
向来称合老，归去作园翁。须发已华皓，紫薇药应红。

《寒食清明十首》宋代·刘克庄
村酒家家熟，溪船处处通。香山妄分别，学士与谁翁。

《寒食清明十首》宋代·刘克庄
轻薄坠鞭子，清狂谒水生。如何唐老杜，也作丽入行。

《荷蓧丈人》宋代·刘克庄
客云自孔氏，不觉喜逢迎。止宿见二子，孰云无世情。

《画笥有二粉头各题一绝》宋代·刘克庄
裕陵临御始，像祭武襄公。郜六何为者，图形一禁中。

《画笥有二粉头各题一绝》宋代·刘克庄
高帝开江左，如天有太阳。迎归皇太后，放出小流娘。

《即事》宋代·刘克庄
医书攻百病，惟有老难医。雾眼朱成碧，霜颠涅不缁。

《即事》宋代·刘克庄
炎凉苍狗变，光景白驹驰。忽见镜中者，惊询汝是谁。

《记方尊师事一首》宋代·刘克庄
坱圠司元化，回环列众真。有称金阙令，无访玉楼人。

《记小圃花果二十首》宋代·刘克庄
借问缘何事，年年带笑容。春风无可笑，止有笑衰翁。

《记小圃花果二十首》宋代·刘克庄
勤披莱子服，种汝奉高堂。汝自忘忧尔，吾忧未易忘。

《记小圃花果二十首》宋代·刘克庄
果核无殊性，惟榴有北南。红榴满天下，不似玉榴甘。

《记小圃花果二十首》宋代·刘克庄
昔移红白种，同种谢池中。一朵不留白，两池皆变红。

《记小圃花果二十首》宋代·刘克庄
苦爱堂厨美，貛郎喜覆羹。饱食林下笋，输与邵先生。

《记小圃花果二十首》宋代·刘克庄
的皪开雕槛，氤氲入绮栊。何须傍班马，卧起二花中。

《记小圃花果二十首》宋代·刘克庄
但见空林摘，谁知园户馋。诏书免包贡，野老可分甘。

《记小圃花果二十首》宋代·刘克庄
生长古墙阴，园荒草树深。可曾沾雨露，不改向阳心。

《记小圃花果二十首》宋代·刘克庄
清泉浇后活，夜雨剪来新。有客陈三韭，无钱致八珍。

《记小圃花果二十首》宋代·刘克庄
陶子沉酣汝，刘郎佩服之。元来天地内，乃有两东篱。

《记小圃花果二十首》宋代·刘克庄
古有如瓶李，得之海上仙。如何阿戎辈，鑽核怕人传。

《记小圃花果二十首》宋代·刘克庄
累累生满树，知我老而饕。绝胜齐三士，轻生为二桃。

《记小圃花果二十首》宋代·刘克庄
曼卿仙不死，隐隐素骡嘶。走入芙蓉里，花心路忽迷。

《记小圃花果二十首》宋代·刘克庄
雨恼颦西子，晴扶睡贵妃。老夫方入定，为尔一撩诗。

《记小圃花果二十首》宋代·刘克庄
丛生山上下，影在月中央。受性老弥辣，开花晚更香。

《记小圃花果二十首》宋代·刘克庄
忆昔矜容色，如今懒抹涂。谁能面皮皱，施粉又施朱。

《记小圃花果二十首》宋代·刘克庄
春令园中本，移来村墅中。大管今却献，黄帕不来封。

《记小圃花果二十首》宋代·刘克庄
清旦书窗外，深丛茁一枝。人寻花不见，蝶有鼻先知。

《记小圃花果二十首》宋代·刘克庄
老景欢悰少，看花偶出嬉。相随惟一肩，锦伞欲何施。

《记小圃花果二十首》宋代·刘克庄
开落元华准，秾华浪得名。今朝俄绿暗，昨日尚未荣。

《记杂画·卖炭图》宋代·刘克庄
衣襟成墨色，面目带煤尘。尽爱炉中兽，谁怜窑下人。

《记杂画·醉钟馗》宋代·刘克庄
坠帻长须丑，遗靴一足濡。不须诃小鬼，烂醉要渠扶。

《纪游十首》宋代·刘克庄
倦后入蒲龛，欣时出草庵。偶圆灵照话，亦于善财参。

《纪游十首》宋代·刘克庄
扪萝伏虎岩，把钓斩蛟潭。偶有樵夫过，呼来与共谈。

《纪游十首》宋代·刘克庄
昔与二龙友，同寻九鲤祠。百身何可赎，一老偶然遗。

《纪游十首》宋代·刘克庄
二客如龙虎，同登蟹井颠。吾今成聱叟，渠久作飞仙。

《纪游十首》宋代·刘克庄
北郭西郊外，联鞍共探春。惟应旧猿鸟，犹记两诗人。

《纪游十首》宋代·刘克庄
箧有亡友诗，愈久愈鲜健。不归芙蓉城，定返灵芝殿。

《纪游十首》宋代·刘克庄
照眼园花发，伤心墓草陈。君谟两字谥，迂叟九分人。

《纪游十首》宋代·刘克庄
轩豁百觚量，昂藏九尺身。如何天夺尽，真率社中人。

《纪游十首》宋代·刘克庄
自为遗老传，或入少年丛。我已无同辈，谁能起此翁。

《纪游十首》宋代·刘克庄
由晋以至唐，几人作文字。前有酒德颂，后惟醉乡记。

《偈》宋代·刘克庄
远希大慧无，近笑孤峰絮。多少初地人，争问末后句。

《柬春谷工部》宋代·刘克庄
假使富埒国，何如贫在家。尚存侬汉札，宁夺我齐瓜。

《江南五首》宋代·刘克庄
已报行营入，犹夸僭垒坚。何曾陵谷变，但见市朝迁。

《江南五首》宋代·刘克庄
鋹也騃孺子，并蛙徒自尊。如何南武帝，面缚向夷门。

《江南五首》宋代·刘克庄
具艦逃安往，焚巢溃不支。区区一州力，不足辱王师。

《江南五首》宋代·刘克庄
宣劝犹疑鸩，龙颜笑引觞。络鞍奉明主，执梃长降王。

《江南五首》宋代·刘克庄
身是假皇帝，国由内太师。伪朝旧宫殿，历历有遗基。

《锦孙》宋代·刘克庄
胎发落居后，屠苏饮最先。眉间八十字，愿汝过翁年。

《景定初元即事十首》宋代·刘克庄
祲扫青山峡，功高赤壁矶。只宜奉头竄，莫待剖羓归。

《景定初元即事十首》宋代·刘克庄
粝食忧民瘠，茅庐念士寒。一生怜此老，错把两眉攒。

《景定初元即事十首》宋代·刘克庄
诸老云台上，人人画一筹。奈何令退士，长抱杞人忧。

《景定初元即事十首》宋代·刘克庄
昨朝捷旗至，明日警书驰。避殿犹如故，来庭定几时。

《景定初元即事十首》宋代·刘克庄
臣繇贺捷表，臣结中兴碑。亘古雄辞在，于今老学谁。

《景定初元即事十首》宋代·刘克庄
客骇蒙倛面，儿扶痀瘘身。有时临镜问，此老是何人。

《景定初元即事十首》宋代·刘克庄
溪水拍浮满，野花红白多。老夫被牵率，信步出鸡窠。

《景定初元即事十首》宋代·刘克庄
饮狂插红杏，醉倒藉苍苔。董子窥园出，庞公上塚回。

《景定初元即事十首》宋代·刘克庄
邕题碑板富，郊因诗句穷。濡毫乏精婢，随马有奚童。

《景定初元即事十首》宋代·刘克庄
倦揽今书尺，时将晋帖看。殷生与宰相，一体问平安。

《久雨五首》宋代·刘克庄
复置汉平准，稍修隋义仓。群公犹禹稷，陛下况尧汤。

《久雨五首》宋代·刘克庄
昔忧腹不谷，今恐耳生禾。谁向卫公说，翻瓢莫太多。

《久雨五首》宋代·刘克庄
试倚高楼望，桑田化渺弥。安知为野老，农事上双眉。

《久雨五首》宋代·刘克庄
噫声初发窍，巨浸条漫空。我欲镌箕毕，为天节雨风。

《久雨五首》宋代·刘克庄
久断过从客，尤妨刈获夫。羲和应烂醉，晨起失金乌。

《孔子问礼图》宋代·刘克庄
却莱辨夷夏，隳郈肃君臣。丘岂生知者，聃非绝灭人。

《奎宿奏事》宋代·刘克庄
过客危于惠，移儋远似琼。末年蕊珠殿，奏事独奎星。

《葵女》宋代·刘克庄
早惠能言者，前生结习馀。吾闻伏生女，口授古尚书。

《老子出关图》宋代·刘克庄
去国有华发，出关无送车。未能尽韬晦，紫气作前驱。

《离郡五绝》宋代·刘克庄
自伤临郡浅，有愧在民深。稽首文公庙，由唐直至今。

《离郡五绝》宋代·刘克庄
既收其印绶，犹送以车船。回首柱下史，江边更可怜。

《离郡五绝》宋代·刘克庄
昨日专城守，今朝失国人。乾坤如许大，无地着孤臣。

《离郡五绝》宋代·刘克庄
赫赫戎衣定，区区扣马非。如何孤竹子，嫌粟不嫌薇。

《离郡五绝》宋代·刘克庄
丘笔郑克段，轲言象爱兄。回天力不足，削地罚犹轻。

《理发二首》宋代·刘克庄
种种一何短，青青无复垂。可怜髡髦子，不见指冠时。

《理发二首》宋代·刘克庄
昔笑聪秃首，如韩戏观师。若聪今见我，汝亦有几时。

《立春二首》宋代·刘克庄
丝切登盘菜，花垂插鬓幡。老人总无分，回施与诸孙。

《立春二首》宋代·刘克庄
枯槁蒙膏润，谁非喜雨人。儿童翻懊恼，惜不看鞭春。

《莲社图》宋代·刘克庄
但见篮舆出，安知酒榼空。老僧翻折本，收不得陶公。

《梁武修忏图》宋代·刘克庄
紫袍临蜀殿，黄屋建梁台。异世为鹃去，前身作蚓来。

《两曜二首》宋代·刘克庄
朝朝出阳谷，夜夜入虞渊。且看乌轮转，休论蚁磨旋。

《两曜二首》宋代·刘克庄
不甘蟆蚀月，泣献磔蟆诗。却效玉川子，仍曾是退之。

《录姜伯约遗言》宋代·刘克庄
事或难遥度，人殊未易知。谁云卧龙死，复有一姜维。

《绿珠》宋代·刘克庄
畏死仕新室，轻生谢季伦。细评投阁者，大愧坠楼人。

《洛浦善先长老赠诗自方无本惠勤答诗二首》宋代·刘克庄
安知先长老，不是昔勤公。尔有五七字，今无六一翁。

《洛浦善先长老赠诗自方无本惠勤答诗二首》宋代·刘克庄
入佛名无本，归儒字浪仙。韩公虽稍黠，不晓句参禅。

《落花怨十首》宋代·刘克庄
昨日十分春，今朝几聚尘。可怜傍辇者，有愧坠楼人。

《落花怨十首》宋代·刘克庄
轻薄防歌扇，回旋恋舞衣。不愁无地葬，犹拟上天飞。

《落花怨十首》宋代·刘克庄
越公多美妓，卫尉足名姝。无计留红拂，伤心坠绿珠。

《落花怨十首》宋代·刘克庄
滕叔死千载，犹存蛱蝶图。狂风一夕起，尽化作青芜。

《落花怨十首》宋代·刘克庄
春去花开谢，君王岂复知。不如刘项际，犹有葬虞姬。

《落花怨十首》宋代·刘克庄
开遍千红紫，东皇力最多。朱明笑青卉，无奈百花何。

《落花怨十首》宋代·刘克庄
天女殷勤散，风姨僝僽空。儿童扫落叶，蜂蝶抱枯丛。

《落花怨十首》宋代·刘克庄
徐庾空浮艳，何曾有一篇。我朝惟二宋，绝唱两三联。

《落花怨十首》宋代·刘克庄
已费栽培力，又为膏沐容。花神浑忘却，将谓属东风。

《落花怨十首》宋代·刘克庄
谢女吟边絮，英台去日衣。不应零落尽，惟见蝶儿飞。

《梅妃》宋代·刘克庄
箫能妻弄玉，琴可挑文君。吹彻宁哥笛，梅妃未必闻。

《梅开五言一首》宋代·刘克庄
陶翁书甲子，楚客纪庚寅。村叟无台历，梅开认小春。

《梅月为蚤虱所苦各赋二绝·虱》宋代·刘克庄
汝图膏血饱，吾惜体肤伤。景略扪差快，宜师扑不妨。

《梅月为蚤虱所苦各赋二绝·虱》宋代·刘克庄
觜利锋鋩毒，形微胆智粗。延缘司谏领，游戏相君须。

《梅月为蚤虱所苦各赋二绝·蚤》宋代·刘克庄
劣知针粟大，出没似通灵。不但能膏吻，元来善隐形。

《梅月为蚤虱所苦各赋二绝·蚤》宋代·刘克庄
稍出床敷上，忽逃衣缝中。说文真有理，字汝曰跳虫。

《南山感旧》宋代·刘克庄
髫龀随二亲，旅泊承天寺。姆抱殿上嬉，忽睹瞿昙氏。

《南山感旧》宋代·刘克庄
自从出腹来，未尝识奇伟。顾瞻忽眩晃，冷汗如泼水。

《南山感旧》宋代·刘克庄
战掉病三日，汤熨乃能起。壁如秦武阳，震慑白帝子。

《南山感旧》宋代·刘克庄
弹指七十年，颜发遽如此。棒喝夹攻之，碓磨备尝矣。

《南山感旧》宋代·刘克庄
既具顶门眼，逐得少林髓。南山梵王宫，规模自唐始。

《南山感旧》宋代·刘克庄
轮奂绝钜丽，像设尤卓诡。瓣香大雄前，恍然忆稚齿。

《南山感旧》宋代·刘克庄
侬久离怖畏，佛亦生欢喜。却看丈六身，僬侥国人尔。

《偶题二首》宋代·刘克庄
自幼耽章句，年高竟未工。自称豁达老，人号嗫嚅翁。

《偶题二首》宋代·刘克庄
莫耗官仓粟，休贪御手羹。新年采薇食，诗比旧年清。

《盘龙栾大》宋代·刘克庄
豪杰争鹅炙，神仙食马肝。岂知有薇蕨，布满首阳山。

《七窍凿》宋代·刘克庄
自从七窍凿，无复六根全。鲸死彗星出，蟆枯月魄圆。

《迁客党碑》宋代·刘克庄
人无公议论，天有真是非。佛肯护迁客，雷能碎党碑。

《雀》宋代·刘克庄
恰见趋燕市，俄闻集兔园。雕笼驯养者，谁到翟公门。

《鹊》宋代·刘克庄
久不闻乌鹊，朝来噪不休。殊乡无喜事，应为买归舟。

《三月二日被命祈晴上天竺舟中得六绝句》宋代·刘克庄
手写八诗寄，耳聋三日惊。何须论句法，年自让吾兄。

《三月二日被命祈晴上天竺舟中得六绝句》宋代·刘克庄
浪说无文字，楞伽面壁看。元来有怀挟，一世被粗瞒。

《三月二日被命祈晴上天竺舟中得六绝句》宋代·刘克庄
无尽谈空学，纵横胆似天。如何兜率说，不肯许他禅。

《三月二日被命祈晴上天竺舟中得六绝句》宋代·刘克庄
寥昔十年字，新今百八篇。男儿自传世，何必托彼传。

《三月二日被命祈晴上天竺舟中得六绝句》宋代·刘克庄
僧句多枯槁，舟公锦绣堆。如何涉吾地，咄咄逼人来。

《三月二日被命祈晴上天竺舟中得六绝句》宋代·刘克庄
勤本小家数，韩欧大秀才。二公需作料，勾入集中来。

《商妇词十首》宋代·刘克庄
嫁作商人妇，牙筹学算商。元来有胎教，生子肖弘羊。

《商妇词十首》宋代·刘克庄
今夕佳风月，身同影守房。藁砧定何处，皮裹铁心肠。

《商妇词十首》宋代·刘克庄
图南倭舶透，败北榷场开。妾貌不长好，君行何日回。

《商妇词十首》宋代·刘克庄
蜮今沙射影，鳄人尾勾人。不是妾饶舌，愿言君爱身。

《商妇词十首》宋代·刘克庄
客梦嫌鸡早，归心恨马迟。感君留半镜，教妾画新眉。

《商妇词十首》宋代·刘克庄
月夕孤单女，天涯放逐臣。偶逢顾曲客，忘却买茶人。

《商妇词十首》宋代·刘克庄
粉堞五七里，青帘三四家。客沽北府酒，女唱后庭花。

《商妇词十首》宋代·刘克庄
道远书筒少，时难旅橐垂。花飞春事过，柳暗晓妆迟。

《商妇词十首》宋代·刘克庄
昔梦随君去，犹疑在我傍。素惭倾国色，旋学入时妆。

《商妇词十首》宋代·刘克庄
自说居奇货。人知有贩心。相如小商尔，卖赋得千金。

《神君歌十首》宋代·刘克庄
幽明虽异趣，追远岂殊哉。隐隐闻箫鼓，神君尚冢回。

《神君歌十首》宋代·刘克庄
草市鱼虾贱，园家芋栗肥。一城空巷出，万烛送神归。

《神君歌十首》宋代·刘克庄
樵苏出林看，士女拥途迎。要识神通趣，年年此际晴。

《神君歌十首》宋代·刘克庄
狙裹周公服，优蒙孙叔冠。无论騃儿女，神亦被渠瞒。

《神君歌十首》宋代·刘克庄
武当并灌口，闻说燬于兵。独有东南远，人神尚太平。

《神君歌十首》宋代·刘克庄
村乐殊音节，蛮讴欠雅驯。老儒无酌献，歌此送迎神。

《神君歌十首》宋代·刘克庄
往昔扬州市，神仙爱夜游。夜来灯与月，不忝小扬州。

《神君歌十首》宋代·刘克庄
泮涣舞雩乐，懽呼祀蜡忙。且记童子咏，莫管国人狂。

《神君歌十首》宋代·刘克庄
乱离无醉者，有则以为祥。惭愧生平世，人人在酔乡。

《神君歌十首》宋代·刘克庄
咚咚街鼓动，寂寂市声稀。祭罢社人散，老巫怀肉归。

《石虎礼佛图》宋代·刘克庄
一虎虽凶暴，其尊孔释同。矫情馈夫子，合爪礼澄公。

《石竺山二十咏》宋代·刘克庄
曾瞒张茂先，亦诳关尹喜。嗟余双眼白，任汝半空紫。

《石竺山二十咏》宋代·刘克庄
仅可着孤身，何曾有四邻。切须留一榻，让与细书人。

《石竺山二十咏》宋代·刘克庄
恰召阳翁伯，俄徵谢自然。不知玉楼上，几个是诗仙。

《石竺山二十咏》宋代·刘克庄
闻说均州景，而今涴战尘。应随黑杀帝，避地肯来闽。

《石竺山二十咏》宋代·刘克庄
吾脚今无力，安能跪鞠躬。北瞻韩吏部，南仰狄梁公。

《石竺山二十咏》宋代·刘克庄
乍见作飞势，细听无唳声。雪翎差仿佛，丹顶不分明。

《石竺山二十咏》宋代·刘克庄
点额有墨痕，剖腹无素书。俗视如顽石，仙骑上太虚。

《石竺山二十咏》宋代·刘克庄
元不识死活，偶然逢二仙。昔与牧奴戏，今饶国手先。

《石竺山二十咏》宋代·刘克庄
白公诗酒人，惜也未闻道。乍可无除书，不可坏丹灶。

《石竺山二十咏》宋代·刘克庄
慈悲乳孙叔，恭敬侍小颠。烦君常警逻，老子□□□。

《石竺山二十咏》宋代·刘克庄
自饥犹可忍，民饥谁恻隐。吾评首阳薇，不若石竺笋。

《石竺山二十咏》宋代·刘克庄
圣人称水哉，昼夜流不息。东坡如万斛，南华只五石。

《石竺山二十咏》宋代·刘克庄
汞可点为金，铁可浸为铜。勿使钟官知，一朝比仙童。

《石竺山二十咏》宋代·刘克庄
狼来咋吾羊，猩来窃吾酒。汝为百兽王，不闻一声吼。

《石竺山二十咏》宋代·刘克庄
惜齿埋之土，何曾愿世知。终为交趾献，亦被普贤骑。

《石竺山二十咏》宋代·刘克庄
嗒然蒙一衲，趺坐不知年。处处神通现，何须海岸边。

《石竺山二十咏》宋代·刘克庄
海岛五百士，刘郎庐亦深。不似阿罗汉，神通无处寻。

《石竺山二十咏》宋代·刘克庄
此来为佳处，高犹在绝颠。吾衰中道废，汝少更加前。

《石竺山二十咏》宋代·刘克庄
此为何处所，满目是琼瑰。圣人被褐怀，呆汉空手回。

《石竺山二十咏》宋代·刘克庄
力却帝尧禅，犹为颍水羞。似曾洗渠耳，不可饮吾牛。

《霜菊》宋代·刘克庄
霜菊尤宜晚，才开一两葩。不随蒲柳变，索性待梅花。

《四月八日三绝》宋代·刘克庄
徵在生夫子，摩耶育释迦。人人衣逢掖，个个着袈裟。

《四月八日三绝》宋代·刘克庄
九龙吐香水，兹事已千秋。道是本无垢，年年浴未休。

《四月八日三绝》宋代·刘克庄
生曾辞宝位，死却要金棺。达士发冷笑，痴人被热瞒。

《送陈德林巡辖》宋代·刘克庄
拔丁而去矣，袖瓦似要之。谁道州人薄，君行有彩旗。

《送广师谒竹溪中书五言二首》宋代·刘克庄
村老诗颠者，颠年八十年。后生被传染，引得广师颠。

《送广师谒竹溪中书五言二首》宋代·刘克庄
五十有三个，问法向谁边。村老小颠尔，竹溪翁大颠。

《送明甫初筮十首》宋代·刘克庄
三间参佐廨，昔也处先公。矮屋儿无叹，翁生矮屋中。

《送明甫初筮十首》宋代·刘克庄
守相卿耆旧，相逢必霁威。渠宁私邑子，汝勿视翁归。

《送明甫初筮十首》宋代·刘克庄
禄米皆前定，分铢不可添。园葵莫争利，邻枣亦伤廉。

《送明甫初筮十首》宋代·刘克庄
宁游屋溪畔，勿傍盗泉边。监竹不食笋，先贤样在前。

《送明甫初筮十首》宋代·刘克庄
莫叹家庭远，卿侯即父师。尚于吾缱绻，定不汝瑕疵。

《送明甫初筮十首》宋代·刘克庄
先绪微如线，未知谁亢宗。翁犹惭父祖，汝可复惭翁。

《送明甫初筮十首》宋代·刘克庄
十载脾神厄，何曾食有鱼。击鲜徒溷汝，遗鮓适忧君。

《送明甫初筮十首》宋代·刘克庄
记取元城语，南州热异常。别无卫生诀，止酒是丹方。

《送明甫初筮十首》宋代·刘克庄
博士今儒彦，遥知讲席重。汝宜束修往，吾亦执经从。

《送明甫初筮十首》宋代·刘克庄
汝幼不努力，忽为三十馀。勉旃教汝子，要付善和书。

《送山甫赴岭口仓五言二首》宋代·刘克庄
跬步难相舍，今为薄宦驱。长年干父蠱，晚节赖家驹。

《送山甫赴岭口仓五言二首》宋代·刘克庄
乡近多安讯，时清少急符。故人问郎罢，卧起一筇扶。

《送仙游黄尉》宋代·刘克庄
三载仙谿上，萧然少府厅。不曾填格日，但见纂图经。

《送勋侄之官嵢峡五言五首》宋代·刘克庄
津吏难绳束，滩船易覆番。能除一方害，不忝二刘孙。

《送勋侄之官嵢峡五言五首》宋代·刘克庄
李下与瓜田，嫌疑谨未然。先贤监竹木，不食笋多年。

《送勋侄之官嵢峡五言五首》宋代·刘克庄
襆被囊书去，讥征市与关。姑全蔺卿璧，勿买郑商环。

《送勋侄之官嵢峡五言五首》宋代·刘克庄
机难下鸥鸟，察至见渊鱼。何日抽回去，商人愿出涂。

《送勋侄之官嵢峡五言五首》宋代·刘克庄
太守今元结，论交四十年。汝行勿前却，如在父兄边。

《送延平张生归南溪》宋代·刘克庄
问讯南溪水，韩张泛几回。侍郎何处在，司业有孙来。

《肃翁饷石门芥菜》宋代·刘克庄
食指清晨动，馋涎异味来。高情分石芥，辣性似徂徕。

《宿山中十首》宋代·刘克庄
城中人怪我，清旦买芒鞋。君若知其趣，还应日日来。

《宿山中十首》宋代·刘克庄
玉辔上沙堤，金鞍戌碛西。何如寒潼底，落日蹇驴嘶。

《宿山中十首》宋代·刘克庄
就泉为碓屋，累石作书龛。有意耕汾曲，无心起水南。

《宿山中十首》宋代·刘克庄
市脯店犹远，刈刍人未归。夜深语童子，且掩半边扉。

《宿山中十首》宋代·刘克庄
路危防陟远，溪黑阻穷深。凉月如高士，频招未出林。

《宿山中十首》宋代·刘克庄
岩僧殊好事，绝顶庙龙君。勿笑一泓水，能生六合云。

《宿山中十首》宋代·刘克庄
崖居供给少，不用犬防篱。只恐偷儿黠，来窥壁上诗。

《宿山中十首》宋代·刘克庄
山中无价宝，月色与泉声。莫向贵人说，将为有力争。

《宿山中十首》宋代·刘克庄
玉筯篆文古，银钩楷清精。得知千载下，时有打碑声。

《宿山中十首》宋代·刘克庄
凄风转林杪，露坐感衣单。不道山中冷，翻忧世上寒。

《岁除二首》宋代·刘克庄
儿童烧爆竹，妇女治椒花。独有龙钟叟，凄凉感岁华。

《岁除二首》宋代·刘克庄
冰衔常凭麽，雪鬓转皤然。一然差堪喜，诗多似去年。

《岁除即事十首》宋代·刘克庄
听得先生去，抛书喜欲颠。吾闻渥洼种，堕地不须鞭。

《岁除即事十首》宋代·刘克庄
门外呵寒客，鹑衣百结悬。藏瓶犹可扑，莫费水衡钱。

《岁除即事十首》宋代·刘克庄
甚惜光阴去，其如耄老何。丁宁小儿女，不必看乡傩。

《岁除即事十首》宋代·刘克庄
岁晚傭耕者，人人诉涝乾。吾宁减私量，汝莫待租瘢。

《岁除即事十首》宋代·刘克庄
卖菜犹求益，栽桃不厌多。小园两三树，冷淡柰春何。

《岁除即事十首》宋代·刘克庄
想见朱衣吏，催排玉笋班。老臣绝朝谒，北望祝南山。

《岁除即事十首》宋代·刘克庄
细切如丝菜，添斟献颂椒。未曾守除夜，早已问元宵。

《岁除即事十首》宋代·刘克庄
闻说醉乡里，家家设酒垆。有刘伶肯饮，无李白谁沽。

《岁除即事十首》宋代·刘克庄
草市芳菲节，柴门寂寞滨。桃符聊塞白，免谤作诗人。

《岁除即事十首》宋代·刘克庄
瘦骨春衫薄，华颠彩胜垂。菱花应窃笑，妆束不相宜。

《岁除前一日》宋代·刘克庄
暮年心胆怯，临履极兢兢。已被梅花恼，时为爆竹惊。

《岁除一首》宋代·刘克庄
度朔山尤远，酆都狱甚宽。傩驱顽不去，愈送瞥然还。

《唐二妃像》宋代·刘克庄
不但烹三庶，东宫亦屡危。元来玉环子，别有锦绷儿。

《唐二妃像》宋代·刘克庄
素艳羞妆额，红膏妒雪肤。宁临白刃死，不受赤眉污。

《唐子西故居二首》宋代·刘克庄
一州两迁客，无地顿奇材。方送端明去，还迎博士来。

《题画二首》宋代·刘克庄
奋雄何勇猛，取履若儿童。眇是沙中帝，不如圯上翁。

《题画二首》宋代·刘克庄
绝顶风吹酒，中流浪骇舟。参军颠落帽，处士悔科头。

《题江贯道山水十绝》宋代·刘克庄
世间平远景，万幅在洪家。晚至番君国，方知不是夸。

《题江贯道山水十绝》宋代·刘克庄
一棹微茫里，孤亭紫翠间。恍疑涉彭蠡，又似访庐山。

《题江贯道山水十绝》宋代·刘克庄
江险不容极，禹功胡可忘。向来小龙子，衮冕食千羊。

《题江贯道山水十绝》宋代·刘克庄
夹立朝群玉，浓妆列万笄。中州不敢顿，抛在瘴云西。

《题江贯道山水十绝》宋代·刘克庄
茆山千万叠，不得见天全。帆出扶胥口，无山只有天。

《题江贯道山水十绝》宋代·刘克庄
雪冒禹碑石，云埋泌草堂。早知抱遗恨，悔不挟乾粮。

《题江贯道山水十绝》宋代·刘克庄
半夜黄天荡，楼船雪浪中。当年草檄客，今日负樵翁。

《题江贯道山水十绝》宋代·刘克庄
太武求溲处，支祁着鏁边。淮风晨裂面，淮浪夜惊船。

《题江贯道山水十绝》宋代·刘克庄
展卷嗟丘也，东西南北人。昔还行脚债，今作卧游身。

《题江贯道山水十绝》宋代·刘克庄
一匹好东绢，天寒家未温。尽教儿拆绣，闲管妇无禈。

《题坡公赠郑介夫诗三首》宋代·刘克庄
玉座见图叹，累累菜色民。如何崔白辈，只写蔡奴真。

《题坡公赠郑介夫诗三首》宋代·刘克庄
向来与相国，投分自钟山。不入翘材馆，甘为老抱关。

《题坡公赠郑介夫诗三首》宋代·刘克庄
下吏语尤硬，投荒身转轻。不然玉局老，肯唤作先生。

《题四梦图·梦笔》宋代·刘克庄
异世犹相惎，同时必见攻。区区一枝笔，悔惜与文通。

《题四贤像·陈希夷》宋代·刘克庄
钱子非仙者，种郎岂隐哉。先生闭门睡，弟子下山来。

《题四贤像·邵康节》宋代·刘克庄
晚喜貛郎学，前知杜宇声。乃知常处士，不及邵先生。

《题汪道士云庵》宋代·刘克庄
触石才肤寸，垂天忽怒飞。道人不出户，笑汝出还归。

《挽陈孺人》宋代·刘克庄
隐衣先自着，舂具亦同操。不但鸿高节，鸿发节更高。

《无题二首》宋代·刘克庄
恕汉唾师德，酒徒拳伯伦。吾评此二士，颜子后无人。

《无题二首》宋代·刘克庄
季世雠相复，先贤量有馀。潞还子方谪，坡答致中书。

《无题一首》宋代·刘克庄
死以子托友，病将身付医。友今多市道，医或似屠儿。

《昔仕》宋代·刘克庄
昔仕年伤早，今归计恨迟。赖存南岳草，可答北山移。

《喜晴一首》宋代·刘克庄
□尚纷言扰，烛龙深伏藏。金鸡不能忍，腾出照扶桑。

《戏效屏山书斋十咏》宋代·刘克庄
尖新赖摹画，老秃计休闲。露顶张长史，科头管幼安。

《戏效屏山书斋十咏》宋代·刘克庄
莫匪并州者，轻坚耐淬磨。文通怀内锦，裁割已无多。

《戏效屏山书斋十咏》宋代·刘克庄
虽无鹦鹉鸟，亦欠琵琶姬。纵使敲方响，獠奴佯不知。

《戏效屏山书斋十咏》宋代·刘克庄
炎郁甚炊蒸，夏虫难语冰。家无红拂妓，捉麈自驱蝇。

《戏效屏山书斋十咏》宋代·刘克庄
欲击伯仁肘，难悬季子腰。自刊聊自用，渠刻任渠销。

《戏效屏山书斋十咏》宋代·刘克庄
轻薄如蝉翼，择兮风未休。烦劳汝威重，镇压彼轻浮。

《戏效屏山书斋十咏》宋代·刘克庄
有时一画起，有时三绝编。朱丝弦侧畔，玉界尺傍边。

《戏效屏山书斋十咏》宋代·刘克庄
莫谓蟾蜍小，渊源在许中。曹溪一滴水，驾浪作南宗。

《戏效屏山书斋十咏》宋代·刘克庄
雪萤贫士眼，珠翠贵人身。自从墙角弃，无复案头亲。

《戏效屏山书斋十咏》宋代·刘克庄
工师将考室，何止大为杗。搘案虽微用，由来寸有长。

《戏咏文房四友》宋代·刘克庄
昔可摧坚阵，今难作选锋。自怜吾鬓秃，亦笑汝头童。

《戏咏文房四友》宋代·刘克庄
方穿新砚众，寸眼旧岩稀。难倩宫娥捧，堪搘织女机。

《戏咏文房四友》宋代·刘克庄
吾墨千金价，曾登七宝床。终身惟守黑，断腕不书黄。

《戏咏文房四友》宋代·刘克庄
月似金莲炬，天如碧玉笺。剡藤边幅窘，写不尽遗编。

《夏旱五首》宋代·刘克庄
南荡浅堪戽，北沟乾可田。龙船无顿处，欲起待明年。

《夏旱五首》宋代·刘克庄
井以瓶罂竭，溪堪揭厉行。蟹泉一摘子，辛苦上山迎。

《夏旱五首》宋代·刘克庄
尚食停珍膳，清斋祷竹宫。方当歌云汉，未可和薰风。

《夏旱五首》宋代·刘克庄
奴挈军持去，丁宁费耳提。汝宁缓化坞，吾欲救蔬畦。

《夏旱五首》宋代·刘克庄
士穷犹可忍，拾穗亦可歌。岁事还如此，畦间有穗麽。

《叙伦五言二十首》宋代·刘克庄
杞辱中丞世，歆臣二姓廷。如何出腹子，反不以螟蛉。

《叙伦五言二十首》宋代·刘克庄
千古灵胥怒，惟知有伍奢。安知崇伯子，北面事重华。

《叙伦五言二十首》宋代·刘克庄
博览劳丸胆，精思恐呕心。可怜亲养薄，难报母恩深。

《叙伦五言二十首》宋代·刘克庄
文若忠于操，嘉宝谄事温。晦翁叹难嗣，坡老惜无孙。

《叙伦五言二十首》宋代·刘克庄
季历并公旦，均为未尽伦。吾评千万世，两个采薇人。

《叙伦五言二十首》宋代·刘克庄
翁子妻求诀，羞惭婿负薪。不如辟纑妇，保守灌园人。

《叙伦五言二十首》宋代·刘克庄
为固续汉史，嗔原作楚骚。伟哉二女子，才学识俱高。

《叙伦五言二十首》宋代·刘克庄
二王与二阮，尊幼自相推。却恐外人笑，儿痴叔亦痴。

《叙伦五言二十首》宋代·刘克庄
坚猛一时雄，犹知有谢公。王郎乳臭子，敢以婿挝翁。

《叙伦五言二十首》宋代·刘克庄
晨膳嫌羹薄，寒机怪织迟。阿家语新妇，汝有作家时。

《叙伦五言二十首》宋代·刘克庄
澄少危加杖，平肥亦食糠。刘郎豁如者，轑釜未能忘。

《叙伦五言二十首》宋代·刘克庄
太傅风流祖，亲朋共手谈。元来棋有智，输墅与羊昙。

《叙伦五言二十首》宋代·刘克庄
难泯同胞好，每因长舌疏。若能谐妇姒，九世可同居。

《叙伦五言二十首》宋代·刘克庄
田蚡坐东向，贵加诸父兄。请渠观涑水，不敢齿耆英。

《叙伦五言二十首》宋代·刘克庄
张陈翻覆易，管鲍始终难。帝腹容加膝，刘郎尚岁寒。

《砚》宋代·刘克庄
圆眼珠单颗，方穿玉一洼。宝如双白璧，草了十黄麻。

《燕》宋代·刘克庄
昔人怀故主，季世绝贫交。汝胜炎凉者，年年归旧巢。

《羊城使者庙》宋代·刘克庄
山川殊壮丽，井邑亦繁雄。独有羊城庙，萧然瓦砾中。

《药洲四首》宋代·刘克庄
非有干时策，聊为避地图。昔人补勾漏，老子管仙湖。

《药洲四首》宋代·刘克庄
役民如犬马，国破作降俘。往往湖中石，宣和艮岳无。

《药洲四首》宋代·刘克庄
怪怪奇奇石，谁能辨丑妍。莫教赞皇见，定辇入平泉。

《药洲四首》宋代·刘克庄
观寺临湖上，亭台出柳间。都忘来五岭，将谓在孤山。

《移居二首》宋代·刘克庄
庭下蔷薇树，花开玉雪球。主人明日去，相对似含愁。

《移居二首》宋代·刘克庄
邻曲无还往，何由有别情。惟应小窗月，长记读书声。

《乙卯端午十绝》宋代·刘克庄
不曾窥户外，偶出至溪边。欲访斩蛟庙，聊呼放鸭船。

《乙卯端午十绝》宋代·刘克庄
桃李已成尘，葵榴各斗新。红颜年少子，白发背时人。

《乙卯端午十绝》宋代·刘克庄
餐菊饮朝露，平生不歠醨。与龙争角黍，无乃谤湘累。

《乙卯端午十绝》宋代·刘克庄
唤起龙泉老，侬今把钓缗。还公旗与鼓，别付夺标人。

《乙卯端午十绝》宋代·刘克庄
不喜追风骠，尤憎竞渡船。宁为之反殿，怕着祖生先。

《乙卯端午十绝》宋代·刘克庄
时服颁周府，薰弦奏舜廊。未知新帖子，几首似欧阳。

《乙卯端午十绝》宋代·刘克庄
客屦自来去，山翁病不知。座无掬道士，门有艾天师。

《乙卯端午十绝》宋代·刘克庄
儿女需京缬，经时买未归。似嫌无艾虎，不肯换生衣。

《乙卯端午十绝》宋代·刘克庄
韩庙坡为记，罗池愈制碑。老农不识字，自唱送神诗。

《乙卯端午十绝》宋代·刘克庄
朝朝责太平，日日御延英。欲识太平处，鼕咚社鼓声。

《蚁》宋代·刘克庄
呼童扫蚁子，勿上法堂阶。渠出卖厅角，云参妙喜来。

《应真二首》宋代·刘克庄
五百逋逃士，刘郎不放心。教醒阿罗汉，飞空无处寻。

《应真二首》宋代·刘克庄
支解雠人毒，香涂施主恩。对天剖肠胃，倒海洗亲冤。

《咏潇湘八景各一首·江天暮雪》宋代·刘克庄
绛路泥尤滑，柴门扫不开。子猷返棹后，不见有船来。

《咏潇湘八景各一首·潇湘夜雨》宋代·刘克庄
楚泽秋声早，湘山暮色遥。偏来短篷上，终夜滴萧萧。

《咏潇湘八景各一首·远浦归帆》宋代·刘克庄
极目无边际，惟天与水连。烟中帆几点，若个是君船。

《寓言》宋代·刘克庄
生有缝春讽，死无封禅书。不须求大手，吾自表幽墟。

《杂记十首》宋代·刘克庄
绿野池新凿，平泉墅又开。乃知造凉殿，谏者不能回。

《杂记十首》宋代·刘克庄
骏马如花妾，平生不负春。如何飞燕语，不怒辇边人。

《杂记十首》宋代·刘克庄
相国私英倩，将军嬖子都。可怜洛阳令，只问主家奴。

《杂记十首》宋代·刘克庄
恍惚天书事，庄严土木功。暮年王太尉，典领玉清宫。

《杂记十首》宋代·刘克庄
养成河北贼，挑致海东夷。空国坐朋字，乱华由党碑。

《杂记十首》宋代·刘克庄
虽则仇平仲，何曾问大年。崇宁一相拜，元祐几人全。

《杂记十首》宋代·刘克庄
登庸局面变，报复念头差。贬削村夫子，褒崇笑夜叉。

《杂记十首》宋代·刘克庄
著论贬临川，谈经抑老泉。权书并字说，究竟果谁贤。

《杂记十首》宋代·刘克庄
至郭陪清语，留衣示别情。奈何凤翔骨，不得宪宗迎。

《杂记十首》宋代·刘克庄
剑履崇刀笔，钧衡付蹶张。贾生年尚少，且去傅诸王。

《杂兴十首》宋代·刘克庄
升天虽可喜，削地已堪哀。早知守厕去，何须拔宅来。

《杂兴十首》宋代·刘克庄
早持坚白论，晚踏软红尘。明逸并夷甫，初终似二人。

《杂兴十首》宋代·刘克庄
地逼难容足，天低碍举头。那堪去绨子，谁肯上高楼。

《杂兴十首》宋代·刘克庄
不肯弹冠起，俄从折简招。虽然舐丹药，未免悔青苗。

《杂兴十首》宋代·刘克庄
做了高官职，双眉皱不开。譬如三日妇，锦袜著珠鞋。

《杂兴十首》宋代·刘克庄
开阁何其盛，行边寝已疏。绕床弹指叹，六丈圣人欤。

《杂兴十首》宋代·刘克庄
典领天书使，修崇昭应祠。可怜有遗恨，殓不得髠缁。

《杂兴十首》宋代·刘克庄
专报熙丰怨，宁论爵齿高。可怜五朝老，双泪落斋旄。

《杂兴十首》宋代·刘克庄
扰扰多群蚁，冥冥有几鸿。蜀公陵下语，竟免入碑中。

《杂兴十首》宋代·刘克庄
策免身常佚，登庸貌转癯。富公忘杖起，迂叟要人扶。

《杂咏五言八首》宋代·刘克庄
梦中求荐寝，此事有还无。幸得东安女，为王洗厚诬。

《杂咏五言八首》宋代·刘克庄
魏帝恩虽重，川灵礼自防。不曾簪美珥，安有献明珰。

《杂咏五言八首》宋代·刘克庄
燕燕莺莺喻，工于状妇容。不如洛神赋，比拟作惊鸿。

《杂咏五言八首》宋代·刘克庄
园令词章妙，君王悔悟深。能回九重眷，只卖百斤金。

《杂咏五言八首》宋代·刘克庄
断弦难续矣，读者尚悲辛。不似穷冯衍，甘为薄幸人。

《杂咏五言八首》宋代·刘克庄
难寻楚三户，不记汉千门。独有灵光殿，长因一赋存。

《杂咏五言八首》宋代·刘克庄
有剑弹欢铗，无金筑隗台。孝王虽贵介，犹解客邹枚。

《杂咏五言八首》宋代·刘克庄
埋向西陵里，千年不复晨。未知台上妓，歌舞乐何人。

《杂咏一百首·阿买》宋代·刘克庄
座上交游广，城南讲读馀。如何万金产，只解八分书。

《杂咏一百首·班婕妤》宋代·刘克庄
妾命薄如纸，君恩冷似冰。生当事长信，死愿奉延陵。

《杂咏一百首·扁鹊》宋代·刘克庄
疾始于荣卫，哀哉不豫谋。贪生讳闻死，天下几桓侯。

《杂咏一百首·博浪壮士》宋代·刘克庄
殿上俄流血，沙中竟脱身。乃知燕刺客，有愧汉谋臣。

《杂咏一百首·曹沬》宋代·刘克庄
数战数败北，宁非将略疏。收功一匕首，安用读兵书。

《杂咏一百首·鼂错》宋代·刘克庄
危晁知不免，削楚虑空长。东市哀朝服，西京号智囊。

《杂咏一百首·董卓》宋代·刘克庄
虎视无强对，鸱张有篡心。可怜脐里烛，不照坞中金。

《杂咏一百首·杜兼》宋代·刘克庄
没有财遗臭，生无善可传。向来堆白屋，尽是窟郎钱。

《乍归九首》宋代·刘克庄
官满无南物，飘然匹马还。惟应诗卷里，偷画桂州山。

《乍归九首》宋代·刘克庄
儿童娱膝下，母子话灯前。却忆江湖上，家书动隔年。

《乍归九首》宋代·刘克庄
北戌边城下，南游瘴海头。不知天地内，何处可逃愁。

《乍归九首》宋代·刘克庄
绝爱墙阴橘，花开满院香。邻人欺不在，稍觉北枝伤。

《乍归九首》宋代·刘克庄
孚若如天马，轩昂不可羁。为贫疏饮客，因病出名姬。

《乍归九首》宋代·刘克庄
弛檐逢除夕，檀栾共拥炉。把如为客看，还得似家无。

《乍归九首》宋代·刘克庄
架书多散乱，信手偶拈开。匹似前生读，茫然记不来。

《乍归九首》宋代·刘克庄
手种梅无恙，苍苔满树身。可怜开较早，不待远归人。

《乍归九首》宋代·刘克庄
格力穷方进，功夫老始知。尽教人贬驳，唤作岭南诗。

《征妇词十首》宋代·刘克庄
闻说三边地，今为百战场。君书一二纸，妾泪万千行。

《征妇词十首》宋代·刘克庄
妾甘为隐服，君喜冒先锋。但祝玉关入，宁无石窌封。

《征妇词十首》宋代·刘克庄
远书徒搅思，归信屡愆期。瓦卦偏无准，灯花未必知。

《征妇词十首》宋代·刘克庄
宽作三年别，安知四序迁。可怜容鬓改，人有几三年。

《征妇词十首》宋代·刘克庄
去时儿在腹，忽已语嚘哑。何日番休了，迎爷两手叉。

《征妇词十首》宋代·刘克庄
诗云王赫怒，吏说相宣威。假使从公旦，三年便衮归。

《征妇词十首》宋代·刘克庄
烧操蒙冲艦，获坚云母车。赐君新节钺，还妾旧荆練。

《征妇词十首》宋代·刘克庄
野雉自双飞，离鸾半只栖。君非秋胡子，妾是杞梁妻。

《征妇词十首》宋代·刘克庄
江南丝帛贵，塞北雪霜浓。莫恨铁衣冷，全装可御冬。

《征妇词十首》宋代·刘克庄
晨起推孤枕，昨夜留半衾。恐郎浑忘却，万一梦相寻。

《中秋大风雨五绝》宋代·刘克庄
车唤阿香推，情知雨必雷。不干巽二事，也伴阿姨来。

《中秋大风雨五绝》宋代·刘克庄
□□□□□，冰轮□□□。□□□□妒，不管素娥愁。

《中秋大风雨五绝》宋代·刘克庄
好客期难至，清欢拟即差。不逢□□镜，何处觅金蟆。

《中秋大风雨五绝》宋代·刘克庄
诏岁银袍盛，头场玉鉴明。妃灵如有助，娥老尚多情。

《中秋大风雨五绝》宋代·刘克庄
眦血滴耕夫，愁眉蹙贾胡。良辰风雨至，不复田禾苏。

《子真子常饷双鸳将以五言效颦三首以谢》宋代·刘克庄
重重金殿里，锁向帝王家。纵得游灵沼，何如睡暖沙。

《子真子常饷双鸳将以五言效颦三首以谢》宋代·刘克庄
栖非梧不憩，渴以醴为浆。回首笑鸱辈，方争腐鼠忙。

《子真子常饷双鸳将以五言效颦三首以谢》宋代·刘克庄
顾影矜毛羽，晴川偶泳游。不知谁打鸭，惊去不回头。

《贡院寄前主司萧尚书听》唐朝·刘太真
独坐贡闱里，愁心芳草生。山公昨夜事，应见此时情。

《伤死奴》唐朝·刘夷道
丹籍生涯浅，黄泉归路深。不及江陵树，千秋长作林。

《寄题吴介夫专壑七咏·负閒》宋代·刘学箕
钟鼎本玩世，富贵徒苦人。何似天地间，萧然一閒身。

《寄题吴介夫专壑七咏·横舟》宋代·刘学箕
山崦少人渡，夕阳横钓艖。颠风卷重险，争浪扬层波。

《寄题吴介夫专壑七咏·洪泽》宋代·刘学箕
酌彼洪泽水，吾知非盗泉。举世望甘霖，唤起神蛰渊。

《寄题吴介夫专壑七咏·寿藏》宋代·刘学箕
负鍤刘伯伦，坐圹司空图。谁为后来达，息庵与之俱。

《寄题吴介夫专壑七咏·息庵》宋代·刘学箕
日出机事生，日入群动息。吁嗟利名子，逐逐何所急。

《寄题吴介夫专壑七咏·止宿》宋代·刘学箕
大路古茅屋，问津欲何从。鸡黍相款留，贤哉植杖翁。

《寄题吴介夫专壑七咏·专壑》宋代·刘学箕
竹原与草堂，转眼事非旧。一壑今独专，造物有付授。

《侵晓书怀四绝句》宋代·刘学箕
石泉宵泠泠，清响杂寒吹。恍惊山雨来，醒我一觉睡。

《侵晓书怀四绝句》宋代·刘学箕
幽蟲声唧唧，感此秋夜长。起坐弹鸣琴，兰釭炫馀光。

《侵晓书怀四绝句》宋代·刘学箕
披衣启外户，晨光清可挹。绿树閟苍烟，遥认枫叶赤。

《侵晓书怀四绝句》宋代·刘学箕
疏星澹河汉，点点在秋水。微澜洋残辉，曲沼过游鲤。

《题壁》宋代·刘学箕
午日柳阴正，晓风花气新。川明鱼咏水，林静鸟啼春。

《古意》明朝·刘崧
仙女不照镜，愁来看深井。井底那得风，摇波乱人影。

《书怀》唐朝·刘幽求
心为明时尽，君门尚不容。田园迷径路，归去欲何从。

《咏木槿树题武进文明府厅》唐朝·刘庭琦
物情良可见，人事不胜悲。莫恃朝荣好，君看暮落时。

《采莲曲》唐朝·刘方平
落日晴江里，荆歌艳楚腰。采莲从小惯，十五即乘潮。

《长信宫》唐朝·刘方平
梦里君王近，宫中河汉高。秋风能再热，团扇不辞劳。

《京兆眉》唐朝·刘方平
新作蛾眉样，谁将月里同。有来凡几日，相效满城中。

《春雪》唐朝·刘方平
飞雪带春风，裴回乱绕空。君看似花处，偏在洛阳东。

《望夫石》唐朝·刘方平
佳人成古石，藓驳覆花黄。犹有春山杏，枝枝似薄妆。

《断句》南北朝·刘昶
白云满鄣来，黄尘暗天起。关山四面绝，故乡几千里。

《荔枝》宋代·刘望之
沪戎瘴疠窟，闽粤山水乡。如何产此物，烂然照炎荒。

《诗二首》宋代·刘望之
归计堕何许，出溪仍泝流。梦回牛溉路，行到马湖秋。

《诗二首》宋代·刘望之
孤舟未晚泊，烟火傍人家。小市常忧虎，空城不见花。

《赠徐干诗》魏晋·刘桢
猥蒙惠咳吐。贶以雅颂声。高义厉青云。灼灼有表经。

《诗》魏晋·刘桢
旦发邺城东。莫次溟水旁。三军如邓林。武士攻萧庄。

《诗》魏晋·刘桢
初春含寒气。阳气匿其晖。灰风从天起。砂石纵横飞。

《诗》魏晋·刘桢
和风从东来。玄云起西山。夜中发此气。明旦飞甘泉。

《石城怀古》宋代·刘洞
石城古岸头，一望思悠悠。几许六朝事，不禁江水流。

《石城怀古》宋代·刘洞
石城古岸头，一望思悠悠。几许六朝事，不禁江水流。

《闻鲁志敏讣音》明朝·刘炳
故国犹传箭，中原未解戎。遥闻故人死，双泪落秋风。

《蝶》宋代·刘焘
聚作梨梢白，轻争柳絮狂。夜来花里宿，通体牡丹香。

《晓》唐朝·刘猛
朝梳一把白，夜泪千滴雨。可耻垂拱时，老作在家女。

《山居》明朝·刘球
水抱孤村远，山通一径斜。不知深树里，还住几人家。

《自君之出矣》明朝·刘琏
自君之出矣，金炉烟不袅。思君如露桃，红泪堕春晓。

《自君之出矣》明朝·刘琏
自君之出矣，蝉鬓枯可燎。思君如流萤，持明徒自照。

《自君之出矣》明朝·刘琏
自君之出矣，瑶瑟尘满柱。思君如回风，旋转无定处。

《自君之出矣》明朝·刘琏
自君之出矣，芳香销玉体。思君如河冰，坚凝直到底。

《赏花送客游江南》明朝·刘绘
喧笑攀花会，悲歌怅别期。明年赏花处，只恐动春思。

《池上梨花》明朝·刘绘
袅雾香魂暗，凌波素质娇。可怜流雪影，半逐杏烟消。

《阿那瑰》明朝·刘绩
夜雪没毡城，闻箛三两声。漫山是猎火，照着汉家营。

《结客行》明朝·刘绩
结客千金尽，酬恩一剑存。羞为狗盗伍，不傍孟尝门。

《过柯亭怀内敬》明朝·刘绩
生怕柯亭路，扁舟况独行。见人防泪下，不敢问君名。

《自题诗本》明朝·刘绩
幼小工刺绣，极知针线难。只缘花样古，不耐入时看。

《状江南·季秋》唐朝·刘蕃
江南季秋天，栗熟大如拳。枫叶红霞举，苍芦白浪川。

《自君之出矣》南北朝·刘裕
自君之出矣，金翠闇无精。思君如日月，回还昼夜生。

《将赴东都上李相公》唐朝·刘长川
四海兵初偃，平津阁正开。谁知大炉下，还有不然灰。

《春日》宋代·利登
雨过苔犹湿，风来户半开。闲花忽落尽，啼鸟自飞来。

《沽酒》宋代·利登
有钱但沽酒，莫买南山田。勾引催租人，惊散青松烟。

《郊外》宋代·利登
春色到江断，野香涵日娇。鸟穿芳树语，人隔远山樵。

《江行望匡庐》未知·前人
咫尺愁风雨，匡庐不可登。只疑云雾窟，犹有六朝僧。

《同诸公寻李方直不遇》唐朝·包何
闻说到扬州，吹箫忆旧游。人来多不见，莫是上迷楼。

《酬袁守方秋崖遗宝带桥诗以雇我老非题柱客》宋代·包恢
非卿桥不立，谁是杜武库。下浦未更新，过者几惊雇。

《酬袁守方秋崖遗宝带桥诗以雇我老非题柱客》宋代·包恢
月卿派天河，星桥叹谁可。如彼行道人，病责涉在我。

《酬袁守方秋崖遗宝带桥诗以雇我老非题柱客》宋代·包恢
迈古大夫名，后成大前造。千崖秋气高，落成偕父成。

《酬袁守方秋崖遗宝带桥诗以雇我老非题柱客》宋代·包恢
江湖道四达，坎险横危机。一旦席上遇，惠大政岂非。

《酬袁守方秋崖遗宝带桥诗以雇我老非题柱客》宋代·包恢
亭若龙两翼，欲跃胜高空。济人几千百，绪余不言功。

《酬袁守方秋崖遗宝带桥诗以雇我老非题柱客》宋代·包恢
临渊似平陆，徐行若安土。推此以扶颠，屹然中流柱。

《酬袁守方秋崖遗宝带桥诗以雇我老非题柱客》宋代·包恢
长才二百尺，婉若千里隔。天下悦出涂，旁午任行客。

《酬袁守方秋崖遗宝带桥诗以雇我老非题柱客》宋代·包恢
规自赵日久，成令方能之。捄溺由己溺，信惟君子知。

《酬袁守方秋崖遗宝带桥诗以雇我老非题柱客》宋代·包恢
指麾谈笑间，朗若月出云。放之准四海，经济要属君。

《酬袁守方秋崖遗宝带桥诗以雇我老非题柱客》宋代·包恢
成须千年固，钜石不可摧。惟君心如石，乃是为梁材。

《酬袁守方秋崖遗宝带桥诗以雇我老非题柱客》宋代·包恢
盘龙友龙成，山与岩峻峙。今如添卧龙，壮观萃於是。

《酬袁守方秋崖遗宝带桥诗以雇我老非题柱客》宋代·包恢
事难处如易，役大办若细。才力运有余，大川更谁济。

《酬袁守方秋崖遗宝带桥诗以雇我老非题柱客》宋代·包恢
往来欲休息，亦可乐自然。上观云飞鸟，下看鱼泳川。

《金溪道中六首》宋代·包恢
春意藏山川，如童蒙未发。一朝兴勃然，触处争英杰。

《金溪道中六首》宋代·包恢
浓烟笼远岫，望眼如昏花。欲暮还欲雨，行人始离家。

《金溪道中六首》宋代·包恢
远山没云烟，不辨形与色。茫如不下垂，前路不可得。

《金溪道中六首》宋代·包恢
木落叶栖风，阵阵着肌体。应忆故园花，欲开为寒止。

《金溪道中六首》宋代·包恢
路傍逢古梅，元是旧相识。花萼知几多，萼萼相雇惜。

《金溪道中六首》宋代·包恢
出门逢行人，经纬真如织。织成幅员长，皆是名利力。

《谢王洪伯惠酒炭米五首》宋代·包恢
君许身比稷，视饥真己如。免吾学颜贴，乞米李大夫。

《谢王洪伯惠酒炭米五首》宋代·包恢
饱我德更勤，青州两从事。酣饮愧无言，未尝识奇字。

《谢王洪伯惠酒炭米五首》宋代·包恢
杜陵四海志，不忍寒飕飕。投我一红炉，果胜千金裘。

《谢王洪伯惠酒炭米五首》宋代·包恢
风雪太清白，雇怀似斯人。超然万松表，一洗肝胆新。

《谢王洪伯惠酒炭米五首》宋代·包恢
昨蒙记云萍，得得睹台星。君宜厚自重，绝似前金陵。

《酬袁守方秋崖遗宝带桥诗以雇我老非题柱客各》宋代·包恢
乾易以知险，履坦期同跻。誓彼不复地，一笑驷马题。

《冬暖》宋代·华岳
天不雨霜雪，朝曦与暮霞。江梅呈腊蕊，岩桂又冬花。

《苦蚊》宋代·华岳
四壁人声绝，榻下蚊烟灭。可怜翠微翁，一夜敲打拍。

《闲居》明朝·南元善
落落新榆宅，深深细柳村。出门逢鸟雀，归院见鸡豚。

《闲居》明朝·南元善
碧窗红药砌，青简绿牙签。花落莺啼树，风回燕入帘。

《子夜秋歌》南北朝·南北无名
秋风入窗里，罗帐起飘扬。仰头看明月，寄情千里光。

《懊侬歌》南北朝·南北无名
江陵去扬州，三千三百里。已行一千三，所有二千在。

《折杨柳歌辞》南北朝·南北无名
遥看孟津河，杨柳郁婆娑。我是虏家儿，不解汉儿歌。

《欢闻变》南北朝·南朝民歌
锲臂饮清血，牛羊持祭天。没命成灰土，终不罢相怜。

《青阳度》南北朝·南朝民歌
碧玉捣衣砧，七宝金莲杵。高举徐徐下，轻捣只为汝。

《石城乐》南北朝·南朝民歌
闻欢远行去，相送方山亭。风吹黄檗藩，恶闻苦篱声。

《襄阳乐》南北朝·南朝民歌
女箩自微薄，寄托长松表。何惜负霜死，贵得相缠绕。

《子夜歌》南北朝·南朝民歌
高山种芙蓉，复经黄檗坞。果得一莲时，流离婴辛苦。

《子夜歌》南北朝·南朝民歌
夜长不得眠，明月何灼灼。想闻散唤声，虚应空中诺。

《子夜四时歌》南北朝·南朝民歌
春风动春心，流目瞩山林。山林多奇采，阳鸟吐清音。

《子夜四时歌》南北朝·南朝民歌
春林花多媚，春鸟意多哀。春风复多情，吹我罗裳开。

《倪云林画》明朝·卞同
云开见山高，木落知风劲。亭下不逢人，斜阳淡秋影。

《官舍迎内子有庭花开》唐朝·卢储
芍药斩新栽，当庭数朵开。东风与拘束，留待细君来。

《途中口号》唐朝·卢僎
抱玉三朝楚，怀书十上秦。年年洛阳陌，花鸟弄归人。

《南望楼》唐朝·卢僎
去国三巴远，登楼万里春。伤心江上客，不是故乡人。

《临川送别》唐朝·卢僎
秋郊日半隐，野树烟初映。风水正萧条，那甚动离咏。

《题殿前桂叶》唐朝·卢僎
桂树生南海，芳香隔楚山。今朝天上见，疑是月中攀。

《花落》唐朝·卢士衡
迎风啸未已，和雨落穀穀。千枝与万枝，不如一竿竹。

《寒食日戏赠李侍御》唐朝·卢延让
十二街如市，红尘咽不开。洒蹄骢马汗，没处看花来。

《哭亡将诗》唐朝·卢延让
自是硇砂发，非干骇石伤。牒高身上职，碗大背边创。

《题司空图壁》唐朝·卢携
姓氏司空贵，官班御史卑。老夫如且在，不用叹屯奇。

《遇边使》唐朝·卢殷
累年无的信，每夜梦边城。袖掩千行泪，书封一尺情。

《移住别居》唐朝·卢殷
自到西川住，唯君别有情。常逢对门远，又隔一重城。

《堋口逢友人》唐朝·卢殷
艰难别离久，中外往还深。已改当时法，空馀旧日心。

《绝命词》宋代·卢氏
夫为苌弘血，妾感共姜诗。夫妻同死义，天地一凄其。

《江上送别》明朝·卢沄
潮生月亦上，月白见潮青。不知潮月落，君去几长亭。

《西亭同朱近臣送沈嘉则口号》明朝·卢沄
送君江上雨，未及梅根渚。雨急天欲昏，不尽别时语。

《贫家吟》明朝·卢沄
风雪下茅檐，出门无去所。凄凄儿女啼，日晡犹未煮。

《访友》明朝·卢沄
访友入南山，扣门不闻语。欲数青琅玕，错错知几许。

《偶成二首》明朝·卢沄
江头春水生，江上春水长。十日不出门，鱼苗大如掌。

《偶成二首》明朝·卢沄
科头不出门，岁月已忘记。燕衔花片来，知是春归去。

《柳塘春》明朝·卢熊
千步垂杨柳，阴连喜水生。华深吹落絮，叶密坐流莺。

《御沟水》唐朝·卢肇
万壑朝溟海，萦回岁月多。无如此沟水，咫尺奉天波。

《戏赠邵使君张郎》唐朝·卢象
少妇石榴裙，新妆白玉面。能迷张公子，不许时相见。

《蛱蝶行》唐朝·卢频
东园宫草绿，上下飞相逐。君恩不禁春，昨夜花中宿。

《东西行》唐朝·卢频
种荷玉盆里，不及沟中水。养雉黄金笼，见草心先喜。

《题青龙精舍》唐朝·卢骈
寿夭虽云命，荣枯亦大偏。不知雷氏剑，何处更冲天。

《春日》宋代·卫宗武
化工溥至仁，生机运不停。荣观遍原野，宇宙一丹青。

《蜂》宋代·卫宗武
为巢倒悬树，窍窍自成房。螫人虽有毒，终为人所伤。

《和黄山秋吟》宋代·卫宗武
有山静而秀，有水清且漪。风霜空宿翳，草木含幽姿。

《绝交》宋代·卫宗武
北山有鸣号，不洁而嗤凤。宜下绝交书，埙篪非伯仲。

《览古》宋代·卫宗武
治忽无常形，今古无常势。必有非常人，以制非常世。

《题画轴卷后》宋代·卫宗武
林阜玉参差，寒乌千万斯。直疑飞绕处，错认月明枝。

《望霁》宋代·卫宗武
阴阳互阖闢，宇宙几洪荒。重明丽乎正，万象先辉光。

《萤》宋代·卫宗武
本从腐草生，聚为寒士灯。一朝书课效，功宁不汝矜。

《蝇虎》宋代·卫宗武
状有类蛛蝥，见物常勇投。奋身如虎猛，所得亦蝇头。

《咏蝇》宋代·卫宗武
营营止于棘，或赤而或黑。皓皓染成污，奸魂并佞魄。

《蜘蛛》宋代·卫宗武
经纬智何多，网张犹设罗。但知为物穽，更有物谁何。

《贺乔丞相》宋代·厉寺正
乔年国同永，寿星秋见丙。社稷资夹扶，乾坤赖重整。

《题竹》明朝·古春兰公
一夜竹窗雨，秋声入梦闻。都将枝上泪，洒遍九疑云。

《雨涧牛》明朝·古春兰公
溪岸野桥横，乌犍带犊行。无人挂书读，雨外候春耕。

《阿育王山有松万株乞亭名于真隐居士榜日松风》宋代·史浩
飕飕万峰顶，宇宙尽闻声。会得真消息，知予是强名。

《白石山》宋代·叶原贺
云梯连石磴，香树锁松关。林壑疑无路，神仙别有山。

《过严先生钓台》明朝·叶子奇
君为利名隐，我为利名来。羞见先生面，黄昏过钓台。

《湘中怨》明朝·叶子奇
帝车从此去，不见帝车回。日日登台望，湘江白浪来。

《懊恼曲》明朝·叶子奇
绿珠酒半酣，吹笛对明月。金谷楼正高，万骑已如雪。

《流连乐》明朝·叶子奇
欢乐自我事，岂复关汝家。不知问何罪，惊侬张丽华。

《徽严道中》明朝·叶子奇
经行古官道，何处有人家。时见荒山脚，一川荞麦花。

《塘上闻兰香》明朝·叶子奇
大谷空无人，芝兰花自香。寻根竟不见，茅草如人长。

《寄履斋》明朝·叶子奇
凿池取青天，鱼向天上游。夜静风不波，一痕山月秋。

《题花木翎毛画》明朝·叶子奇
海棠花未开，枝上春禽语。东风几何时，满地飞红雨。

《题花木翎毛画》明朝·叶子奇
濛濛花上雾，五月海榴红。幽禽哢晴昼，叶底听惺憁。

《过黄杨奥孝子董公墓》宋代·叶澄
我陟黄杨奥，我怀董孝君。怀君君不见，冢草裹晴云。

《占巾子》宋代·叶简
近来好裹束，各自竞尖新。称无二三两，因何号一斤。

《占两鸡子》宋代·叶简
此物不难知，一雄兼一雌。请将打破看，方明混沌时。

《和姜邦杰感兴》宋代·叶翥
枌梓交游尽，灵光岿独存。声名今绮皓，公论自推尊。

《鹿田寺集杜五言》宋代·叶衡
水花分堑弱，山木抱云稠。更宿招提境，还同惠远游。

《尼童何了诜从道一长老六年一忽舍去莫知所之》宋代·叶适
一师今何去，天目万丈云。着我粗袈裟，对住大茅君。

《金陵怀古》唐朝·司空曙
辇路江枫暗，宫庭野草春。伤心庾开府，老作北朝臣。

《竹里径》唐朝·司空曙
幽径行迹稀，清阴苔色古。萧萧风欲来，乍似蓬山雨。

《黄子陂》唐朝·司空曙
岸芳春色晓，水影夕阳微。寂寂深烟里，渔舟夜不归。

《田鹤》唐朝·司空曙
散下渚田中，隐见菰蒲里。哀鸣自相应，欲作凌风起。

《药园》唐朝·司空曙
春园芳已遍，绿蔓杂红英。独有深山客，时来辨药名。

《石井》唐朝·司空曙
苔色遍春石，桐阴入寒井。幽人独汲时，先乐残阳影。

《板桥》唐朝·司空曙
横遮野水石，前带荒村道。来往见愁人，清风柳阴好。

《石莲花》唐朝·司空曙
今逢石上生，本自波中有。红艳秋风里，谁怜众芳后。

《远寺钟》唐朝·司空曙
杳杳疏钟发，因风清复引。中宵独听之，似与东林近。

《松下雪》唐朝·司空曙
不随晴野尽，独向深松积。落照入寒光，偏能伴幽寂。

《新柳》唐朝·司空曙
全欺芳蕙晚，似妒寒梅疾。撩乱发青条，春风来几日。

《唐昌公主院看花》唐朝·司空曙
遗殿空长闭，乘鸾自不回。至今荒草上，寥落旧花开。

《别张讚》唐朝·司空曙
今日山晴后，残蝉菊发时。登楼见秋色，何处最相思。

《晚思》唐朝·司空曙
蛩馀窗下月，草湿阶前露。晚景凄我衣，秋风入庭树。

《哭麹山人》唐朝·司空曙
忆昔秋风起，君曾叹逐臣。何言芳草日，自作九泉人。

《过坚上人故院与李端同赋》唐朝·司空曙
旧依支遁宿，曾与戴颙来。今日空林下，唯知见绿苔。

《闻春雷》唐朝·司空曙
水国春雷早，阗阗若众车。自怜迁逐者，犹滞蛰藏馀。

《杂言》唐朝·司空曙
伏馀西景移，风雨洒轻絺。燕拂青芜地，蝉鸣红叶枝。

《玩花与卫象同醉》唐朝·司空曙
衰鬓千茎雪，他乡一树花。今朝与君醉，忘却在长沙。

《别卢纶》唐朝·司空曙
有月多同赏，无秋不共悲。如何与君别，又是菊黄时。

《寒塘》唐朝·司空曙
晓发梳临水，寒塘坐见秋。乡心正无限，一雁度南楼。

《为李魏公赋谢汧公》唐朝·司空曙
白雪高吟际，青霄远望中。谁言路遐旷，宫徵暗相通。

《别卢秦卿》唐朝·司空曙
知有前期在，难分此夜中。无将故人酒，不及石尤风。

《别长安》宋代·司马光
暂来不复去，梦里到长安。可惜终南色，临行子细看。

《潮水二首》宋代·司马光
平江谷上潮，古木自萧萧。两岸饶葭苇，寒波浸寂寥。

《潮水二首》宋代·司马光
淋淋出海门，百里雪花喷。坐看东归去，平沙空有痕。

《初夏独游南园地》宋代·司马光
取醉非无酒，忘忧亦有花。暂来疑是客，归去不成家。

《初夏独游南园地》宋代·司马光
桃李都无实，梧桐半死身。那堪衰病意，更作独游人。

《吹萧》宋代·司马光
古人吹萧者，以和虞韶声。后世不复贵，给丧仍卖饧。

《春贴子词·夫人阁四首》宋代·司马光
璧带非烟润，金铺霁景鲜。绣功添采缕，和气入繁弦。

《春贴子词·夫人阁四首》宋代·司马光
翦彩催花发，开帘望燕归。藏阄新过腊，习舞竞裁衣。

《春贴子词·皇帝阁六首》宋代·司马光
肇履璿玑历，重飞缇室灰。寒随土牛尽，暖应斗车回。

《春贴子词·皇帝阁六首》宋代·司马光
鸾路迎长日，农祥正晓天。九垓同燠沐，万物向蕃鲜。

《春贴子词·皇帝阁六首》宋代·司马光
盛德方迎木，柔风渐布和。省耕将效驾，击坏已闻歌。

《春贴子词·皇帝阁六首》宋代·司马光
候雁来归北，寒鱼陟负冰。相鸟风色改，阳欲日华升。

《春贴子词·皇后阁五首》宋代·司马光
种稑献新种，袆褕汗旧衣。玉钩随步辇，行持采桑归。

《春贴子词·皇后阁五首》宋代·司马光
樛木犹藏叶，夭桃未作花。六宫歌逮下，四海咏宜家。

《春贴子词·皇后阁五首》宋代·司马光
沟暖冰初断，窗晴雪半消。馀寒不足畏，涂壁尽芳椒。

《春贴子词·皇太后阁六首》宋代·司马光
母德思齐盛，天心奋豫初。青晖凝辇路，佳气拥宸居。

《春贴子词·皇太后阁六首》宋代·司马光
暖日初添刻，柔风乍袭衣。弄孙时哺果，观织屡临机。

《春贴子词·皇太后阁六首》宋代·司马光
脍肉纷银缕，兰牙簇紫茸。太官遵旧俗，岁岁与今同。

《春贴子词·太皇太后阁六首》宋代·司马光
盛德初临震，阳和已动坤。发生天施大，厚载母仪尊。

《春贴子词·太皇太后阁六首》宋代·司马光
种桃临玉井，裁胜刻金花。借问此何处，昆山王母家。

《春贴子词·太皇太后阁六首》宋代·司马光
长乐晓钟残，皇与入问安。东风犹料峭，冒絮御余寒。

《春晓》宋代·司马光
钟漏初传晓，满窗风雨寒。东岗行可种，欹枕不成安。

《大热》宋代·司马光
山泽欲焦枯，炎光满太虚。不知天地外，暑气复何如。

《待昭二首》宋代·司马光
京洛风尘里，相逢眼尽青。故人多密近，谁诵四隅铭。

《待昭二首》宋代·司马光
待诏久公车，囊装半已虚。难文虽雅丽，未得似相如。

《登陆长安见山楼》宋代·司马光
到官今十日，缠得一朝闲。岁晚悉云合，登楼不见山。

《叠石溪二首》宋代·司马光
道傍行采药，石底卧题名。野老相迎拜，溪童乍见惊。

《叠石溪二首》宋代·司马光
山鸟劝人饮，山蝉笑我狂。归时兴未尽，不得看斜阳。

《独乐园二首》宋代·司马光
独乐园中客，朝朝常闭门。端居无一事，今日又黄昏。

《独乐园二首》宋代·司马光
客到暂冠带，客归还上关。朱门客如市，岂得似林间。

《阏逢敦{妆女换羊}二月十一日与一二僚友游叔》宋代·司马光
下马久徘徊，林芳殊未开。人同真有意，须待主翁来。

《二月博二十四日馆宿兴宗舍后桃花盛开偶书牖》宋代·司马光
金马春寂寂，农桃随意开。夕风零落尽，不待主人来。

《放鹦鹉二首》宋代·司马光
野性思归久，笼樊今始开。虽知主恩厚，何日肯重来。

《放鹦鹉二首》宋代·司马光
虽道长安乐，争如在陇头。林间祝圣主，万岁复千秋。

《奉和经略庞龙图延州南城入咏·翠漪亭》宋代·司马光
雕檐日华动，滉瀁照漪涟。四月芰苛满，不似在穷边。

《奉和经略庞龙图延州南城入咏·飞苔园》宋代·司马光
军中富余暇，飞苔同城隈。雍容陪后乘，一一应刘才。

《奉和经略庞龙图延州南城入咏·供兵硙》宋代·司马光
晨暮响寒泉，飞轮駃风转。土饱气益振，轻与先零战。

《奉和经略庞龙图延州南城入咏·柳湖》宋代·司马光
依依烟未歇，漠漠风初静。浮花满波面，不见参差影。

《奉和经略庞龙图延州南城入咏·褉堂》宋代·司马光
箫鼓震阳休，组练照芳洲。意气坐中客，羞笑山阴游。

《奉和经略庞龙图延州南城入咏·延利渠》宋代·司马光
枝分清浅流，纵横贯城市。还如恩在人，润泽无终既。

《奉和经略庞龙图延州南城入咏·迎薰亭》宋代·司马光
华馆压清波，坐待南风至。须知明牧贤，善达吾君意。

《贡院中戏从元礼求酒》宋代·司马光
顾我虚罍耻，知君余沥多。庭前有春雪，如此薄寒何。

《观江上人壁许道宁画寒林》宋代·司马光
昔曾驱瘦马，冲雪过荣阳。不悟当时景，萧然在此堂。

《何秀才郊园五首》宋代·司马光
主人耽诗书，乐道深居久。挟策往来游，东冈复南亩。

《何秀才郊园五首》宋代·司马光
浊酒不取味，素琴无复弦。何须更清论，相见自萧然。

《何秀才郊园五首》宋代·司马光
苍苍竹林暝，郁郁松气寒。纵横兴来笔，欹侧醉中冠。

《何秀才郊园五首》宋代·司马光
褰裳涉幽涧，日落烟岩空。踌躇待新月，长啸来清风。

《何秀才郊园五首》宋代·司马光
夏木绕茅庐，棋酒资清宴。密叶绿藏枝，空闻黄鸟啭。

《和尧夫先生相招游夏圃》宋代·司马光
野迥秋光满，迳微朝露寒。登高与行远，余力尚桓桓。

《和之美讽古二首》宋代·司马光
曲逆从汉祖，出奇谁与让。一朝寄天下，不及王陵戆。

《和之美讽古二首》宋代·司马光
海客久藏机，鸥知人未知。如何毫末利，管鲍亦相欺。

《和之美河洲四诗》宋代·司马光
冉冉河洲晓，晴霞登木杪。稍见水烟开，孤舟天际小。

《和之美河洲四诗》宋代·司马光
杳杳河洲晚，客行殊未返。目随林鸟还，心共征鸿远。

《和之美河洲四诗》宋代·司马光
寂寂河洲夜，芦花绕墟舍。孤客久未眠，窗灯落寒灺。

《和之美河洲四诗》宋代·司马光
漠漠河洲雨，依稀辨村聚。时哉鸥鸟群，凌乱争鸣舞。

《和之美舟行杂诗八首·船行遇风》宋代·司马光
蔡水仅成波，不若江湖濬。诚无顷侧忧，缆弱终难进。

《和之美舟行杂诗八首·都门路》宋代·司马光
红尘书夜飞，车马古今迹。独怜道傍柳，惨淡少颜色。

《和之美舟行杂诗八首·水鸭》宋代·司马光
褵縰出短蒲，毰毸浴清水。物忌太鲜明，何妨染泥滓。

《和之美舟行杂诗八首·野花》宋代·司马光
喧喧桃李蹊，何妨笑幽草。但愿保天真，徐花春风老。

《和之美舟行杂诗八首·鱼鹰》宋代·司马光
翩然下林表，不惮风湍恶。得隽辄高飞，为君羞击搏。

《和之美舟行杂诗八首·罾鱼者》宋代·司马光
弱绦絓轻丝，尽日寒溪侧。护少近知无，溪鱼皆尔识。

《花庵二首》宋代·司马光
谁谓花庵小，缠容三两人。君看宾宽上，经月有凝尘。

《花庵二首》宋代·司马光
谁谓花庵陋，徒为见者嗤。此中胜广厦，人自不能知。

《华州祗役往冯翊留别楚正叔》宋代·司马光
芳菲不得驻，会取余春不。欲知回首处，渭曲苍茫间。

《景仁思归雨未克行以诗留之》宋代·司马光
嘉客念归程，泥深未可行。今朝阴又重，春雨亦多情。

《九日登陆麻兰坂》宋代·司马光
客路逢佳节，无欢更益愁。前山造云日，登陟不因游。

《梅花三首》宋代·司马光
从与天君别，寒花几度春。坐愁芳树老，况乃鉴中人。

《梅花三首》宋代·司马光
塞北为君戍，江南是妾家。遥知关外雪，正似岭头花。

《梅花三首》宋代·司马光
驿使何时发，凭君寄一枝。陇头人不识，空向笛中吹。

《梦与之美为寒食之游》宋代·司马光
寒食无佳赏，芳菲半已空。夜来逢胜友，未至负东风。

《瞑目》宋代·司马光
瞑目思千古，飘然一烘尘。山川宛如旧，多少未来人。

《前年春与楚正步同游陟屺寺今兹已复周岁窅然》宋代·司马光
陟屺寺南山，曾陪半日闲。春来梦携手，宛在白云间。

《山家》宋代·司马光
林下脱双履，窗边挂幅巾。闲堂风掩户，断岭月窥人。

《上郡南三十里有相思亭在太山之麓二水所交平》宋代·司马光
岭上双流水，犹知会合时。行人过於此，那得不相思。

《上郡南三十里有相思亭在太山之麓二水所交平》宋代·司马光
偃蹇登修阪，高侵云日间。贬值征戍客，跋马望家山。

《上郡南三十里有相思亭在太山之麓二水所交平》宋代·司马光
塞下春寒在，东风雪满须。河阳机上妇，知我苦辛玩。

《上郡南三十里有相思亭在太山之麓二水所交平》宋代·司马光
柳似妖饶舞，花如烂漫妆。那堪陇头水，鸣咽断人肠。

《上郡南三十里有相思亭在太山之麓二水所交平》宋代·司马光
空外游丝转，飘扬似妾心，别来今几日，仿佛近雕阴。

《圣俞惠诗复以二章为谢》宋代·司马光
我得圣俞诗，终身变何有。名字吒文编，佗年知不朽。

《圣俞惠诗复以二章为谢》宋代·司马光
我得圣俞诗，於家果何如。留为子孙宝，胜有千金珠。

《十四日小园置茶招宗圣应之皆辞以醉为诗赠之》宋代·司马光
草树弄春晖，家家倒载归。谁怜独醒客，日暝掩双扉。

《石阁春望》宋代·司马光
极目千里外，川原绣画新。方知平地上，见不尽青春。

《寿安杂诗十首·灵山寺流泉》宋代·司马光
去寺犹一里，隔林闻不声。安知客乘兴，山下远相迎。

《寿安杂诗十首·且游》宋代·司马光
游人峦山水，日晏澹忘归。但爱云烟好，那知仆马饥。

《寿安杂诗十首·永济渡二首》宋代·司马光
洛水寒可涉，长汀柳飞叶。节物行无期，自与幽怀惬。

《寿安杂诗十首·永济渡二首》宋代·司马光
清波见白鸥，静林闻啄木。泉细入平沙，云闲出幽谷。

《数日不至后圃今晚偶来芳物都尽率然成诗》宋代·司马光
烂漫不解赏，飘零空惨棲。残红正满地，不忍踏芳蹊。

《双竹》宋代·司马光
但有岁寒心，两三竿也足。虬腾双角直，鲸喷两须长。

《送伯淳监汝州酒》宋代·司马光
惟知负米乐，不觉抱关卑。出处两得意，是非皆自知。

《孙器之奉使淮浙至江为书见寄以诗谢之五首》宋代·司马光
晓棹旌旗迥，暮河钲鼓喧。商船极目避，汉使一何尊。

《孙器之奉使淮浙至江为书见寄以诗谢之五首》宋代·司马光
呈酿木兰春，江鲈白锦鳞。玉盘聊下箸，初识紫丝蓴。

《孙器之奉使淮浙至江为书见寄以诗谢之五首》宋代·司马光
岫贴晴天阔，舟缘石岸深。遥知作书处，缆袅绿波心。

《孙器之奉使淮浙至江为书见寄以诗谢之五首》宋代·司马光
沙溆鹤争飞，波光可染衣。松江异淇水，信美不如归。

《同僚有独游东园者小诗寄之三首》宋代·司马光
车马东城咱，芬芳数里尘。风光不相待，愁杀未游人。

《同僚有独游东园者小诗寄之三首》宋代·司马光
咫尺东园乐，无知簿领何。春风连夜恶，闻道落花多。

《同僚有独游东园者小诗寄之三首》宋代·司马光
城楼传晚鼓，稍稍讼庭稀。起拂衣中土，还乘款段归。

《晚行后园见菊戏宜莆》宋代·司马光
野菊荒无数，班班初见花。径须求一醉，度遣问东家。

《晓霁》宋代·司马光
梦觉繁声绝，林光透隙来。开门惊乌鸟，余滴堕苍苔。

《宜甫家有金铃菊客未这识因代菊赠宜甫》宋代·司马光
主人倦邀客，寂寞委苍苔。此日开无益，明年不复开。

《贻夸者》宋代·司马光
我乐非君乐，君忧非我忧。蓬蒿与溟渤，终老不同游。

《游喷玉潭》宋代·司马光
惊风动地起，游客望山行。若待佳辰去，应无好事名。

《游喷玉潭》宋代·司马光
万木吼穹谷，驽骀屹不前。犹胜望尘客，伫立九衢边。

《又赠谓之》宋代·司马光
文藻兼名理，三吴第一贤。乡心几千里，飞雁满秋天。

《又赠谓之》宋代·司马光
篱下多新菊，渊明归思长。主人方爱客，未得傲羲皇。

《又赠谓之》宋代·司马光
君念东归日，应须昼绣荣。当令故关吏，还识弃繻生。

《园中书事二绝》宋代·司马光
坐嗅白莲药，卧看青竹枝。间斋不成寐，起读圣俞诗。

《再呈宜甫》宋代·司马光
西家壶已倒，次第向东邻。朱户如坚闭，黄花恶笑人。

《早春寄景仁》宋代·司马光
辛夷花烂开，故人殊未来。愁看柳渐绿，更忍折残梅。

《早春寄景仁》宋代·司马光
叠石溪上春，茅茨卜筑新。前言如不践，山蝉又笑人。

《中秋陪张龙图晏射堂初夕阴酒行顿解喜而成咏》宋代·司马光
飞盖共徘徊，西园高宴开。秋云惜明月，留待庾公来。

《重九日忆菊》宋代·司马光
节物都何晚，佳辰容易过。黄花不足念，当奈酒杯何。

《自都往余杭怀聂之美》宋代·司马光
阁上新文卷，欲逢知己开。相思不能已，欹枕梦君来。

《春游》宋代·司马光
人物竞纷华，骊驹逐钿车。此时松与柏，不及道傍花。

《无题》近代·吉鸿昌
渴饮美龄血，饥餐介石头。归来报命日，恢复我神州。

《就义诗》近代·吉鸿昌
恨不抗日死，留作今日羞。国破尚如此，我何惜此头。

《山斋》宋代·向子諲
横侧数峰碧，逶迤一径开。无人相就宿，时有白云来。

《咏院中丛竹》唐朝·吕太一
擢擢当轩竹，青青重岁寒。心贞徒见赏，箨小未成竿。

《赠滕宗谅》唐朝·吕岩
华州回道人，来到岳阳城。别我游何处，秋空一剑横。

《赐齐州李希遇诗》唐朝·吕岩
少饮欺心酒，休贪不义财。福因慈善得，祸向巧奸来。

《题诗紫极宫》唐朝·吕岩
宫门一闲入，临水凭栏立。无人知我来，朱顶鹤声急。

《寄兄》宋代·吕希纯
江南江北来，昨夜同枝宿。平明一声起，回顾已极目。

《见学院诸生作诗因和》宋代·吕希纯
骐骥方腾踏，蚊虻敢扑缘。明年小期集，请看十庐鞭。

《题幼文蜀山书舍图》明朝·吕敏
云锁蜀山秋，重来佛慧游。含毫得诗句，题入画中愁。

《和舍弟惜花绝句》唐朝·吕温
去年无花看，今年未看花。更闻飘落尽，走马向谁家。

《和恭听晓笼中山鹊》唐朝·吕温
掩抑中天意，凄怆触笼音。惊晓一闻处，伤春千里心。

《河中城南姚家浴后题赠主人》唐朝·吕温
新浴振轻衣，满堂寒月色。主人有美酒，况是曾相识。

《吐蕃别馆月夜》唐朝·吕温
三五穷荒月，还应照北堂。回身向暗卧，不忍见圆光。

《巩路感怀》唐朝·吕温
马嘶白日暮，剑鸣秋气来。我心浩无际，河上空徘徊。

《吐蕃别馆送杨七录事先归》唐朝·吕温
愁云重拂地，飞雪乱遥程。莫虑前山暗，归人正眼明。

《楚州追制后舍弟直长安县失囚花下共饮》唐朝·吕温
天子收郡印，京兆责狱囚。狂兄与狂弟，不解对花愁。

《郡内书怀寄刘连州窦夔州》唐朝·吕温
朱邑何为者，桐乡有古祠。我心常所慕，二郡老人知。

《嘲黔南观察南卓》唐朝·吕温
终南南太守，南郡在云南。闲向南亭醉，南风变俗谈。

《状江南·仲冬》唐朝·吕渭
江南仲冬天，紫蔗节如鞭。海将盐作雪，出用火耕田。

《伤世》宋代·吕渭老
尘断征车杳，云低毳帐深。古今那有此，天地亦何心。

《秋晚》明朝·吴与弼
风来夜枕寒，云生晓窗雨。旅思共秋清，遥思故山侣。

《题周伯宁江山送别图》明朝·吴云
江山天共远，无限别离情。人去长亭在，空余落雁声。

《采石矶》清朝·吴伟业
石壁千寻险，江流一矢争。曾闻飞将上，落日吊开平。

《古意》清朝·吴伟业
欢似机中丝，织作相思树。侬似衣上花，春风吹不去。

《登钓龙台》明朝·吴兆
秋色延高台，台荒庙亦冷。两三樵牧儿，投石试深井。

《闲思寄林古度》明朝·吴兆
一与西湖别，春风两度来。曾栖山寺里，日日待花开。

《早秋斋居》明朝·吴兆
早晚凉风至，萧萧闻竹斋。今年无客思，又有旧游怀。

《西湖子夜歌八首》明朝·吴兆
湖女二三月，相将戏水涯。新堤看杨柳，旧堤看桃花。

《西湖子夜歌八首》明朝·吴兆
新着杏红衫，试骑赭白马。马骄堤路窄，急为扶侬下。

《西湖子夜歌八首》明朝·吴兆
三桥当路半，正好与郎期。湖水原无信，郎来那有时。

《西湖子夜歌八首》明朝·吴兆
南峰望北峰，如欢又如侬。何当云雾合，两峰作一重。

《西湖子夜歌八首》明朝·吴兆
渡头人眼众，船开不敢要。惯知侬泊处，不过西泠桥。

《西湖子夜歌八首》明朝·吴兆
外湖歌折柳，里湖歌采莲。闻声不相及，意绪风中传。

《西湖子夜歌八首》明朝·吴兆
西陵花深处，旧是情人路。湖船不出湖，愿欢寻故步。

《西湖子夜歌八首》明朝·吴兆
悔寄孤山梅，悔折断桥柳。两地本无情，郎心那得久。

《怀谨常三首》宋代·吴则礼
今晨讵复懒，要与阿戎谈。寒温今且置，竟论后三三。

《怀谨常三首》宋代·吴则礼
高气初不群，咄咄端逼人。妙处欲绝倒，未怕儿辈嗔。

《怀谨常三首》宋代·吴则礼
吾有铜鼎汤，快瀹龙焙香。政使浇舌本，君无问糟床。

《仁老画梅二首》宋代·吴则礼
疏影只横斜，覉臣真耋耄。观渠小开落，得此大梦觉。

《仁老画梅二首》宋代·吴则礼
玄牝要饱知，六出端不死。妙高一瓣香，付与毛锥子。

《十二月八日携家过因胜》宋代·吴则礼
吾人真铁人，畴昔已百鍊。携家过残年，来吃随堂饭。

《予谪居荆南赋诗百余篇书为两轴丙戍夏泛舟归》宋代·吴则礼
三年放逐臣，今复得归去。梦已到南徐，船回正鸣橹。

《自太和冲雪归据鞍偶作书赠令权元凯》宋代·吴则礼
老去龙纹匕，平生兽锦袍。端知有奇语，大雪满弓刀。

《山中杂诗》南北朝·吴均
山际见来烟，竹中窥落日。鸟向檐上飞，云从窗里出。

《杂诗》宋代·吴大有
客行情最苦，草草共清尊。万水千山路，今朝好出门。

《江上》明朝·吴孺子
新月淡烟霏，江花冷照衣。无人山犬吠，隔竹掩荆扉。

《览镜》明朝·吴孺子
十载成飘泊，三年失所亲。今朝试览镜，如见意中人。

《闲居》明朝·吴孺子
积雨暗空林，湿云飞不起。日暮鸟鹊喧，幽人不得语。

《横塘采莲词》明朝·吴文泰
采莲度横塘，荷花远近香。花间擘莲子，多半是空房。

《别黄伯传》明朝·吴梦旸
但作寻常别，不作寻常语。夜深江月来，还疑未别汝。

《晚泊》明朝·吴梦旸
老屋如巢居，亦复御风雨。中有独坐人，焉知不可语。

《偶成》明朝·吴梦旸
江上元无暑，凉风暑尽收。鬓毛吹已短，还度几回秋。

《用晦翁十梅诗韵酬张伯修孙子直》宋代·吴泳
最后黄香根，纤裳粲黄里。能以色事人，空博一时喜。

《用晦翁十梅诗韵酬张伯修孙子直》宋代·吴泳
幽人履贞吉，采藻南涧滨。所采一物微，所思万物春。

《用晦翁十梅诗韵酬张伯修孙子直》宋代·吴泳
柳丝不禁梳，桃毳不耐雪。梅残剪春绡，永日霏不绝。

《用晦翁十梅诗韵酬张伯修孙子直》宋代·吴泳
椒椒充佩帏，孤芳处幽绝。当年老虬枝，岂为风雨折。

《用晦翁十梅诗韵酬张伯修孙子直》宋代·吴泳
看花须看神，折花莫折残。但使花骨清，岂畏花地寒。

《用晦翁十梅诗韵酬张伯修孙子直》宋代·吴泳
老瓦莫厌粗，奚童莫嫌小。及时不为乐，顷刻芳事了。

《用晦翁十梅诗韵酬张伯修孙子直》宋代·吴泳
圣涯浩无边，人乃揭其浅。安知舍瑟中，道味益深远。

《用晦翁十梅诗韵酬张伯修孙子直》宋代·吴泳
浮名镜边尘，骄气炉上雪。年来如木鸡，我肱已三折。

《用晦翁十梅诗韵酬张伯修孙子直》宋代·吴泳
书消燕日长，棋遣花院寂。何羡山中人，餐霞拾橡实。

《用晦翁十梅诗韵酬张伯修孙子直》宋代·吴泳
为花能工诗，不如赋拙赋。珍重舂陵翁，能寻所乐处。

《春日杂咏》宋代·吴潜
门前春水滑，柳外夕阳斜。欲识春风面，满城桃李花。

《偶题》宋代·吴潜
浓淡烟村碧，浅深霜叶红。蓬窗今夜客，芦岸晚来风。

《秋风叹四首》宋代·吴潜
长鲸海上来，壮士田间起。登城复何悲，禾稼秋风里。

《秋风叹四首》宋代·吴潜
谁将讼风伯，谓天懲雨师。天阍几万里，聩聩安得知。

《秋风叹四首》宋代·吴潜
军书督战急，县吏催租还。力尽将何诉，浮云深九关。

《秋风叹四首》宋代·吴潜
尝闻海客谈，白浪海风恶。祗是欺舴艋，那见摧蛟鳄。

《示慧开禅师颂二首》宋代·吴潜
黑山心历历，金殿口巴巴。不因渔父引，怎得见波查。

《芳洲》宋代·吴芾
秋风雕兰芷，芳洲久寂寞。痛饮读离骚，此兴亦不恶。

《芙蓉》宋代·吴芾
谁向澄波上，心将云锦铺。无因一寓目，却忆小西湖。

《和任宰元绍见寄十首以归来问信湖山抚摩松菊》宋代·吴芾
出仕惭无补，长年咏式微。天公怜我意，一旦许来归。

《和任宰元绍见寄十首以归来问信湖山抚摩松菊》宋代·吴芾
绿鬓久垂雪，壮心今已灰。翩然归旧隐，端似再生来。

《和任宰元绍见寄十首以归来问信湖山抚摩松菊》宋代·吴芾
身既远市朝，足不到州郡。但知食与眠，此外不暇问。

《和任宰元绍见寄十首以归来问信湖山抚摩松菊》宋代·吴芾
秋来宇宙清，雨后山泽润。老农喜我归，时报丰年信。

《和任宰元绍见寄十首以归来问信湖山抚摩松菊》宋代·吴芾
四围山绕舍，一带水平湖。远近俱堪画，登临自足娱。

《和任宰元绍见寄十首以归来问信湖山抚摩松菊》宋代·吴芾
开门无一事，终日饱看山。石罅鸣流水，翻惊响佩环。

《和任宰元绍见寄十首以归来问信湖山抚摩松菊》宋代·吴芾
闲穿修竹行，时把孤松抚。身世两相忘，恍如居洞府。

《和任宰元绍见寄十首以归来问信湖山抚摩松菊》宋代·吴芾
人心生剑戟，世路足风波。只有归田好，谁能自揣摩。

《和任宰元绍见寄十首以归来问信湖山抚摩松菊》宋代·吴芾
为邑赤城下，岂欲寻赤松。我家幸不远，杖履会相从。

《和任宰元绍见寄十首以归来问信湖山抚摩松菊》宋代·吴芾
新诗远寄将，字字脱尘俗。时节近重阳，何由同把菊。

《机简堂自隐静归为万年主人访余林下相与道旧》宋代·吴芾
愿言却世缘，来伴我幽寂。相看成二老，永为闾里式。

《六月末间拒霜已开》宋代·吴芾
暑气犹未退，寒花早已开。衰年宁有几，寒暑若相催。

《蒙恩易镇豫章丐假还乡途中偶成十七首》宋代·吴芾
岁岁是红蕖，分明似画图。匆匆看不尽，归对小西湖。

《蒙恩易镇豫章丐假还乡途中偶成十七首》宋代·吴芾
这舍似邮传，宦游如路岐。吾年行七十，安用苦奔驰。

《蒙恩易镇豫章丐假还乡途中偶成十七首》宋代·吴芾
触目尽陂塘，山光接水光。近来仍雨足，莫道是山乡。

《蒙恩易镇豫章丐假还乡途中偶成十七首》宋代·吴芾
方困长涂滑，俄逢赫日明。只忧开太早，却恐雨还生。

《蒙恩易镇豫章丐假还乡途中偶成十七首》宋代·吴芾
沙虚防败岸，舟小怯惊湍。行路难如此，争如野处安。

《蒙恩易镇豫章丐假还乡途中偶成十七首》宋代·吴芾
剧暑当三伏，新凉似九秋。日光还欲吐，云影未全收。

《蒙恩易镇豫章丐假还乡途中偶成十七首》宋代·吴芾
中夜不能眠，颇疑天有雨。寒燠自古然，不应冷如许。

《蒙恩易镇豫章丐假还乡途中偶成十七首》宋代·吴芾
自江至吾庐，七日喜有半。却恐席未温，又过江南岸。

《蒙恩易镇豫章丐假还乡途中偶成十七首》宋代·吴芾
村径迷南北，晨兴乃错行。悟来还已远，却悔早贪程。

《蒙恩易镇豫章丐假还乡途中偶成十七首》宋代·吴芾
崇阁瞰方池，池边绿树围。披襟临水坐，宁复畏炎威。

《蒙恩易镇豫章丐假还乡途中偶成十七首》宋代·吴芾
雨余江色净，风过稻花香。客里逢清旷，何妨且纳凉。

《蒙恩易镇豫章丐假还乡途中偶成十七首》宋代·吴芾
游鱼跳水面，幽鸟啭山腰。各随飞潜性，人犹恋市朝。

《蒙恩易镇豫章丐假还乡途中偶成十七首》宋代·吴芾
睡里闻风雨，吾行拟暂停。起来搔首坐，喜见一天星。

《蒙恩易镇豫章丐假还乡途中偶成十七首》宋代·吴芾
苍崖崛地耸，飞瀑从天下。一岭跨两州，千年无九夏。

《蒙恩易镇豫章丐假还乡途中偶成十七首》宋代·吴芾
兹岭别二年，今朝又重过。过了环复来，袁哉蚁旋磨。

《蒙恩易镇豫章丐假还乡途中偶成十七首》宋代·吴芾
两山夹苍烟，双瀑挂峭壁。汹涌非一朝，倾泻几千尺。

《蒙恩易镇豫章丐假还乡途中偶成十七首》宋代·吴芾
千尺石屏雄，屏边列数峰。巍然不可犯，真是镇疆封。

《前太守仲求石问留题因和三首》宋代·吴芾
不解追时好，尤非治郡才。故山猿鹤怨，应怪未怪来。

《前太守仲求石问留题因和三首》宋代·吴芾
度力难堪事，甘心作弃才。欲归归未得，却悔出山来。

《前太守仲求石问留题因和三首》宋代·吴芾
此日老法从，当年穷秀才。从今归去好，非不遇时来。

《生朝有感》宋代·吴芾
每岁逢生日，予心喜复悲。新年六十六，能得几多时。

《送白酒白莲与钟统制钱广文因成二绝》宋代·吴芾
瓮头白酒熟，池上白莲开。我爱君纯白，聊持荐一杯。

《送白酒白莲与钟统制钱广文因成二绝》宋代·吴芾
白酒方浮玉，白莲仍可人。赠君飞大白，聊作冷官春。

《题日涉园》宋代·吴芾
幽园足佳趣，散策日经行。岁久禽鱼熟，人来自不惊。

《题商乐庵》宋代·吴芾
游戏一橘中，自谓有足乐。何如在商山，笑傲视寥廊。

《题望云亭》宋代·吴芾
白云来何时，英英冠山椒。西风莫吹去，使我心摇摇。

《题阅岁亭》宋代·吴芾
岁月催人老，少年安在哉。羡君杯酒里，日日见花开。

《香丛》宋代·吴芾
缓步绕芳丛，时时鼻观通。不须薰百和，满院是香风。

《小有洞》宋代·吴芾
世人竞蜗角，终日汩尘缘。谁谓名园内，深藏小洞天。

《咏松》宋代·吴芾
幸不生渊底，杰出苍苍崖。岁寒只孤秀，万木非吾侪。

《虞兵级宥康永年未六十一日相继力求归农余因》宋代·吴芾
仕宦老不休，虞兵乃知止。低头愧斯人，三叹不能已。

《闺中曲》明朝·吴鼎芳
客归青海头，报道单于死。晓起望征人，新妆从此理。

《怨诗》明朝·吴鼎芳
华屋春将尽，纱窗日易昏。不知多少恨，相见与君言。

《松下》明朝·吴鼎芳
松根酒一瓶，月下人两个。月落酒瓶空，自枕松根卧。

《灯下》明朝·吴鼎芳
野寺十年心，无言坐灯下。夜半风雨来，萧萧打破瓦。

《月夜》明朝·吴鼎芳
昨夜因看月，清光动旅思。今宵宜早睡，莫待月明时。

《空斋》明朝·吴鼎芳
空斋原寂寂，落叶更萧萧。片月闲相照，床头挂一瓢。

《诗一首》宋代·员安舆
国初吾乡民，万户一逢掖。盖自咸平后，俊髦始接迹。

《皇帝合春帖子》宋代·周南
路寝朝元早，条风应律初。八荒跻寿域，一札下宽书。

《皇帝合春帖子》宋代·周南
玉烛天时正，金穰岁兆丰。华封遥上祝，圣德与天通。

《皇帝合春帖子》宋代·周南
禁御希临幸，宵衣戒未明。余閒寓弧矢，劝讲只儒生。

《皇太后合春帖子》宋代·周南
迟日回苍陆，祥霏下庆霄。灵椿储寿嘏，宝册迨琼瑶。

《皇太后合春帖子》宋代·周南
官梅犹注萼，御柳渐垂丝。太母如任姒，深居宝俭慈。

《皇太后合春帖子》宋代·周南
内殿空人礼，猩袍奉玉卮。椒盘勤盥馈，百世有孙支。

《阻风》宋代·周南
野鸡尘掠起，大舶势方张。客子双篙弱，回几得岸当。

《春怨》宋代·周弼
极浦苹花白，空壕兰萼红。伤心城上燕，飞入馆娃宫。

《冷泉幽想》宋代·周弼
水源穷不尽，垢腻生春袜。未敢辄揭流，且向幽亭歇。

《送客》宋代·周弼
欲知行远近，细数杜鹃声。暗入苍山去，千闻是一程。

《溪亭话别》宋代·周弼
芳时谈古调，霅浦少人同。化日桃花外，归船便隔春。

《大观堂》宋代·周德辉
披襟渺无际，一笑碧云头。千里当眉睫，何须更上楼。

《端午帖子·皇帝阁》宋代·周必大
令节传千古，休祥属圣时。炎图如日永，赫赫照华夷。

《端午帖子·皇帝阁》宋代·周必大
令月初登黍，嘉辰旧沐兰。宸心思解愠，时取舜琴弹。

《端午帖子·皇帝阁》宋代·周必大
扇暍仁风广，蠲烦瑞露瀼。万芳沾润泽，安用沐兰汤。

《端午帖子·皇帝阁》宋代·周必大
赫日中天正，清风养物深。葵倾多士志，草偃万方心。

《端午帖子·皇帝阁》宋代·周必大
民寿休颁术，人淳罢赐枭。尧贤不遗野，楚些岂劳招。

《端午帖子·皇帝阁》宋代·周必大
讲劝停西学，番休寓北门。隆儒心不倦，夜夜赐冰盆。

《端午帖子·皇帝阁》宋代·周必大
殿阁南薰细，宫壶昼漏迟。皇恩隆宰辅，赐扇御书诗。

《端午帖子·皇帝阁》宋代·周必大
薰殿午风清，金盘满贮冰。愿言均此施，四海涤烦蒸。

《端午帖子·皇后阁》宋代·周必大
宝典推重五，欢声沸六宫。等闲调玉瑟，聊助舜琴风。

《端午帖子·皇后阁》宋代·周必大
何处宜佳节，风光大内家。争新九子粽，竞巧五时花。

《端午帖子·太上皇帝阁》宋代·周必大
剪舌双鸲鹆，朝来学语新。祝尧千万寿，岁岁乐端辰。

《端午帖子·太上皇帝阁》宋代·周必大
此日天中节，它年赤伏符。只因昭火德，不为记荆吴。

《端午帖子·太上皇帝阁》宋代·周必大
今月三长正，昌辰五日端。艾髯张绣户，菰黍簇金盘。

《端午帖子·太上皇帝阁》宋代·周必大
午节由来重，今符火德昌。炎图常有赫，圣寿共无疆。

《端午帖子·太上皇帝阁》宋代·周必大
甲库供团扉，宸毫御古诗。龙蟠仍凤翥，谁数晋羲之。

《端午帖子·太上皇帝阁》宋代·周必大
午位符炎德，真人感赤精。诞弥佳节近，四海祝长生。

《端午帖子·太上皇帝阁》宋代·周必大
桃结千年实，莲开十丈花。芦香并槿茂，应笑阿瞒家。

《端午帖子·太上皇帝阁》宋代·周必大
浩荡天同泰，清虚日自长。诞辰才半月，因以颂无疆。

《端午帖子·太上皇帝阁》宋代·周必大
宝箑裁新样，团团玉柄寒。御书真翥凤，仙女莫乘鸾。

《端午帖子·太上皇帝阁》宋代·周必大
嘒嘒蜩鸣柳，飞飞燕拂帘。尧阶无一事，象戏战斜尖。

《端午帖子·太上皇帝阁》宋代·周必大
境胜日偏长，心清夏更凉。超然远览处，何止傲羲皇。

《端午帖子·太上皇帝阁》宋代·周必大
衣进含风葛，觞称垂露浆。更缠长命缕，仍泛引年菖。

《端午帖子·太上皇后阁》宋代·周必大
雾縠含风细，云绡叠雪香。虽膺天下养，犹服浣衣裳。

《端午帖子·太上皇后阁》宋代·周必大
令节仍丰岁，宫闱乐事全。千祥并万寿，善颂入薰弦。

《端午帖子·太上皇后阁》宋代·周必大
命缕五丝长，菖醪九节香。尧年方有永，文母共无疆。

《端午帖子·太上皇后阁》宋代·周必大
艾叶双人巧，菖花九节荣。玉皇膺曼寿，金母共长生。

《端午帖子·太上皇后阁》宋代·周必大
池药风烟净，壶天日月长。宝书繙蕊笈，碧穗袅炉香。

《端午帖子·太上皇后阁》宋代·周必大
积雨收梅夏，清风度麦秋。六宫争献寿，不觉月沉钩。

《端午帖子·太上皇后阁》宋代·周必大
椒殿南薰远，蓬壶清昼长。黄庭书茧纸，笔法似慈皇。

《端午帖子·太上皇后阁》宋代·周必大
赫奕蕤宾月，宫庭乐事频。便从端午节，排当过天申。

《端午帖子·太上皇后阁》宋代·周必大
得道本无为，加餐亦应时。雕盘初荐冰，玉食更葅龟。

《端午帖子·太上皇后阁》宋代·周必大
对席瑶池宴，凭栏竞渡船。薰风清漏坐，钩月夕侵筵。

《端午帖子·太上皇后阁》宋代·周必大
瑞雀巢珍木，双双枕石圆。翠娥谁采得，传旨赐金钱。

《端午帖子·太上皇后阁》宋代·周必大
丹篆钗符小，朱丝臂缕鲜。都无邪可辟，只有寿方延。

《法华院僧祖月写余真戏赞》宋代·周必大
老子七十七，到处遮人壁。住世更十年，化身千百亿。

《胡邦衡送酒有酒婢之语次韵》宋代·周必大
侍郎情所寄，九酝屈杨枝。酿熟仍亲酌，方成一段奇。

《江西美录示新旧诗一篇戏赠二十字于后》宋代·周必大
梦笔异文通，诗篇总自工。民哦三伏里，句句是清风。

《九日哭子柔弟》宋代·周必大
自酹黄花酒，心酸苦泪零。常时爱鸣雁，从此不堪听。

《立春帖子·皇帝阁》宋代·周必大
日向皇都永，冰从泰液融。八荒开寿域，万国转春风。

《立春帖子·皇帝阁》宋代·周必大
新历清台正，宽书薄海同。斯民如草木，一一被和风。

《立春帖子·皇帝阁》宋代·周必大
紫禁风光早，深仁夺化工。试看澄碧殿，池冻已全融。

《立春帖子·皇帝阁》宋代·周必大
彩胜年年巧，椒盘岁岁新。君王千万寿，长与物华春。

《立春帖子·皇帝阁》宋代·周必大
暖律催花花，晴晖活柳枝。发生虽有信，造化本无私。

《立春帖子·皇帝阁》宋代·周必大
选德庭前柳，朝来漏泄春。等闲施御箭，穿叶捷于神。

《立春帖子·皇后阁》宋代·周必大
俭德闻中外，徽音继葛覃。化行人自劝，何待讲亲蚕。

《立春帖子·皇后阁》宋代·周必大
春入坤宁殿，夭桃暖更饶。直缘心不妒，岂有壁涂椒。

《立春帖子·太上皇帝阁》宋代·周必大
瑞雪收残腊，和风报早春。祝尧千万寿，常与岁俱新。

《立春帖子·太上皇帝阁》宋代·周必大
溥博仁由性，诚明德乃真。岂能名荡荡，聊与万方春。

《立春帖子·太上皇帝阁》宋代·周必大
去年春日盛，七十庆仪新。今岁从头数，重过一万春。

《立春帖子·太上皇帝阁》宋代·周必大
玉烛重开岁，璇杓复建寅。谁知康寿殿，四序只长春。

《立春帖子·太上皇帝阁》宋代·周必大
欲识通明殿，须看德寿宫。圣君朝圣父，云捧两袍红。

《立春帖子·太上皇帝阁》宋代·周必大
莫讶东风早，元从太极来。腊寒犹半月，花已满头开。

《立春帖子·太上皇帝阁》宋代·周必大
溥博参洪造，希夷法自然。鸿名称盛礼，玉册趁新年。

《立春帖子·太上皇帝阁》宋代·周必大
殿阁无为日，朝廷有道时。椒淳重酝酒，花发万年枝。

《立春帖子·太上皇帝阁》宋代·周必大
有道春偏好，无为日更舒。齐心大庭馆，何处觅华胥。

《立春帖子·太上皇帝阁》宋代·周必大
字缕黄金胜，酥□白玉盘。不须夸百巧，百□□□□。

《立春帖子·太上皇帝阁》宋代·周必大
俗阜登台乐，农祥击壤谣。何人知帝力，尔极听垂髫。

《立春帖子·太上皇帝阁》宋代·周必大
手把蟠桃植，何劳羯鼓催。从今三万岁，十度看花开。

《立春帖子·太上皇后阁》宋代·周必大
铜史供新历，壶天报早春。桃花开阆苑，柳色动瑶津。

《立春帖子·太上皇后阁》宋代·周必大
彩胜宜春字，流霞曼寿觞。涂歌并里咏，地久对天长。

《立春帖子·太上皇后阁》宋代·周必大
化国春偏好，慈闱日自长。仙韶喧法曲，齐劝万年觞。

《立春帖子·太上皇后阁》宋代·周必大
兴庆唐仪重，东朝汉会尊。帝家春更好，日月照乾坤。

《立春帖子·太上皇后阁》宋代·周必大
阆苑红初露，瑶池碧半涵。春生从太极，化洽本周南。

《立春帖子·太上皇后阁》宋代·周必大
白玉重镌册，黄金再铸章。宫中饶乐事，大典对春阳。

《立春帖子·太上皇后阁》宋代·周必大
冰泮西湖里，人游玉烛中。非关风习习，端为乐融融。

《立春帖子·太上皇后阁》宋代·周必大
彤管播徽音，年年姒佐文。向来长乐注，溢美谩纷纭。

《立春帖子·太上皇后阁》宋代·周必大
聚景贮壶春，仙关昼不扃。小桃无数发，好幸彩霞亭。

《梁光远以予真置邱壑中》宋代·周必大
野岩非汝肖，山泽称吾臞。珍重梁高士，深知谢幼舆。

《龙须道中》宋代·周必大
客劳田头饷，渠怜马上郎。作劳并罄控，未用别闲忙。

《十月九日陈诚之送菊花小诗奉答》宋代·周必大
十月风霜动，篱边菊始黄。从来司历过，失不闰重阳。

《时久阙雨回西美柬就附小诗》宋代·周必大
君能多益办，我鼓再而衰。安得催诗雨，心摇毕月离。

《题安成刘江报德堂白爵图》宋代·周必大
孝行通穹壤，珍祥应鼓枹。是家飞白爵，谁子泥青乌。

《王才臣求园中六诗杨秘监谢尚书皆赋·格斋》宋代·周必大
世事环无端，圣功井有汔。欲知至不至，密验物交物。

《王才臣求园中六诗杨秘监谢尚书皆赋·南谷》宋代·周必大
志士非匏瓜，焉能击不食。毋安白驹空，请放鸣驺入。

《王才臣求园中六诗杨秘监谢尚书皆赋·松庵》宋代·周必大
冬与滕六宜，夏与赵盾敌。更有茯苓功，保君千岁质。

《王才臣求园中六诗杨秘监谢尚书皆赋·腴亭》宋代·周必大
雨浥燕脂落，肌丰骨肉匀。方知杜陵老，曾写此花真。

《王才臣求园中六诗杨秘监谢尚书皆赋·竹亭》宋代·周必大
良夜月筛影，清晨风扫坛。自合侯千户，何须斩万竿。

《王才臣求园中六诗杨秘监谢尚书皆赋·庄敬日》宋代·周必大
曲礼毋不敬，圣门恭而安。少成复习惯，心广仍体胖。

《游云光寺李提举领客将至留二小诗》宋代·周必大
来如负弩先，去为乘骢避。江左一片石，留伴幽人醉。

《游云光寺李提举领客将至留二小诗》宋代·周必大
作者正七人，饮中空八仙。长斋讵容醉，晋也合逃禅。

《与崔序老步月青玉峡漱玉泉坐瀑布之石桥天气》宋代·周必大
剑峰有时折，瀑水有时竭。我性等虚空，今古无生灭。

《中秋鸳湖夜别》宋代·周文
泣别鸳鸯湖，湖流泪不竭。去住无两心，水天有双月。

《吴江夜泊》宋代·周文
去魄如秋水，清晖未破云。眼看林影黑，何处照离群。

《吴江夜泊》宋代·周文
月明波上白，风送夜声寒。数点蒹葭露，浑疑泪眼看。

《吴江夜泊》宋代·周文
愁人几点泪，不许秋风吹。吹入吴江里，江流无尽时。

《有怀》宋代·周文
卷帘何所思，独立数归鸟。不恨落日迟，惟怜君去早。

《有怀》宋代·周文
醉罢见明月，照我还照君。如何君不见，只见天边云。

《暮春》宋代·周文
曾共看花发，无端又落花。春归君亦去，谁与惜年华。

《暮春》宋代·周文
鸟声泣暮雨，蝶梦绕东风。花落不堪问，春光半已空。

《暮春》宋代·周文
坐起愁如织，空斋但寂寥。不关风雨妒，春色为谁凋。

《暮春》宋代·周文
堪嗟分手日，春色冷湖头。柳絮空飞尽，长条转系愁。

《暮春》宋代·周文
旧愁聊自息，新恨便相催。欲寄丝千织，无由只雁来。

《有所思》宋代·周文
两眼断夕阳，两鬓羞临镜。重门闭不开，唯与愁相竞。

《即事二首》宋代·周文璞
乐使金花鼓，蛮衣紫锦鞍。蕃官船过界，驿吏报平安。

《即事二首》宋代·周文璞
龙护朝元阁，鹤栖封禅台。中原垂白叟，只望羽书来。

《寄华阳道侣》宋代·周文璞
羽扇临玄圃，霓裳上醮坛。九枝松叶冷，千叶杏花残。

《江南曲四首》宋代·周文璞
露下五愿秋，雨打三杨愁。齐梁才子多，埋在青山头。

《江南曲四首》宋代·周文璞
郎与新欢浓，侬与旧欢熟。懊恼对行人，当为歌艳曲。

《江南曲四首》宋代·周文璞
孤馆闻啼莺，日暮脂粉薄。芳醪似泥贱，那得不行乐。

《江南曲四首》宋代·周文璞
雨认巫山气，江通淫预情。相逢未多时，秋花开古城。

《玉晨观二首》宋代·周文璞
野笋冲泉出，山花避石开。余方有公事，不为等闲来。

《玉晨观二首》宋代·周文璞
羽扇临玄寺，霓衣上醮坛。九枝松叶冷，千叶杏花残。

《至荆公墓》宋代·周文璞
一丈荒坟上，悠悠落日斜。子孙来祭后，守墓扫松花。

《至荆公墓》宋代·周文璞
野老从余话，文公在半山。蹇驴追不及，落日寺深关。

《至荆公墓》宋代·周文璞
年少坐谈玄，钟山直北边。春风吹梦过，泪浥旧貂蝉。

《至荆公墓》宋代·周文璞
守法曾丞相，能文陆左丞。风流如未泯，应作寺中僧。

《抽添颂》宋代·周无所住
若问抽添法，纵擒怕觉迟。调停无损益，方始证无为。

《火候颂》宋代·周无所住
真火本无候，时人休强猜。要知端的意，无去亦无来。

《沐浴颂》宋代·周无所住
沐浴无他术，休寻卯酉中。困眠饥吃饭，无日不春风。

《温养颂》宋代·周无所住
恬淡无思虑，虚无任自然。胎圆神自化，我命不由天。

《写江岫春晴图》明朝·周浈
汀洲碧草生，凫雁动春声。莫上高亭望，能伤送别情。

《虞姬》明朝·周玉箫
先刎谢重瞳，差强隆准公。应为松与柏，岂化草芃芃。

《杨太后》明朝·周玉箫
词采三朝母，龄遐七十周。何如秦吉了，生死在南州。

《临川山行》唐朝·周瑀
朝见青山雪，暮见青山云。云山无断绝，秋思日纷纷。

《绝句五首》元朝·周砥
朝朝感霜露，昔昔梦乡关。何以慰亲念，空悲行路难。

《绝句五首》元朝·周砥
东城三百里，南雁一封书。整待今晨发，秋风吹弊庐。

《绝句五首》元朝·周砥
失身红尘里，世路转愁深。不汲寒泉井，何由清我心。

《绝句五首》元朝·周砥
朝露涂野草，颜色暂辉光。不知秋节去，朝露变为霜。

《绝句五首》元朝·周砥
操弧力不任，弹琴知者稀。白驹空谷里，吾道此焉依。

《磨崖碑》宋代·周缮
贤才思述作，崖石尚磨砻。元才词华丽，颜公笔迹雄。

《磨崖碑》宋代·周缮
笔迹因难泯，词华讵可磨。二贤名不朽，千古著山阿。

《曝日》宋代·周邦彦
冬曦如村酿，奇温止须臾。行行正须此，恋恋忽已无。

《竹城》宋代·周邦彦
竹城何檀乐，属翠分雉堞。王封尽四堑，同有岁寒节。

《春贴子词·皇太后阁六首》宋代·周麟之
北极璿杓转，东朝绣户开。吾皇宴长乐，新捧万年杯。

《春贴子词·皇太后阁六首》宋代·周麟之
绕殿猗兰紫，浮觞寿柏青。瑶池演春算，倍受八千龄。

《春贴子词·皇太后阁六首》宋代·周麟之
晓箭催莲漏，君王问寝时。光风浮玉琯，瑞霭映云旗。

《端午贴子词·皇帝阁六首》宋代·周麟之
赤伏题皇运，朱明敞帝宸。休符知有相，此月是天申。

《端午贴子词·皇帝阁六首》宋代·周麟之
祝网汤仁布，垂裳舜德敷。五兵浑不用，安事赤灵符。

《端午贴子词·皇帝阁六首》宋代·周麟之
日永三得正，风薰万宇凉。要知垂艾意，期与庶发康。

《端午贴子词·皇后阁五首》宋代·周麟之
瑞霭浮龙鉴，凉颸拂燕钗。瑶钟献冰体，暑殿雪盈怀。

《端午贴子词·皇后阁五首》宋代·周麟之
绕臂长生缕，无非柘馆丝。还因袗絺绤，深念葛覃诗。

《端午贴子词·皇太后阁六首》宋代·周麟之
皋月乘天数，慈闱奉母仪。灵芝三万岁，乐府有新词。

《端午贴子词·皇太后阁六首》宋代·周麟之
柳映金铺丽，菰黏玉俎香。六宫随凤辇，来献九霞觞。

《端午贴子词·皇太后阁六首》宋代·周麟之
覆户双人艾，浮樽九节蒲。更闻天子孝，瑞箑扇尧厨。

《太庙乐章·皇帝阁六首》宋代·周麟之
木铎扬宽诏，云翘舞化风。垂衣金殿里，圣德与天通。

《太庙乐章·皇帝阁六首》宋代·周麟之
红日升晹谷，青辉应嶰筩。万方陶美化，浑在泰和中。

《太庙乐章·皇帝阁六首》宋代·周麟之
翠水冰融尽，雕栊日上迟。东风报花信，先拂万年枝。

《太庙乐章·皇后阁五首》宋代·周麟之
露沐千门柳，风萦九畹兰。会听莺出谷，行傍采桑坛。

《月夜湖上》明朝·周鼎
移舟烟水上，吹笛藕花前。衣薄露如雨，杯空月在天。

《道傍木》唐朝·唐备
狂风拔倒树，树倒根已露。上有数枝藤，青青犹未悟。

《栖禅暮归书所见二首》宋代·唐庚
雨在时时黑，春归处处青。山深失小寺，湖尽得孤亭。

《栖禅暮归书所见二首》宋代·唐庚
春着湖烟腻，晴摇野水光。草青仍过雨，山紫更斜阳。

《春草》唐朝·唐彦谦
随梦入池塘，无心在金谷。青风自年年，吹遍天涯绿。

《渔》唐朝·唐彦谦
相聚即为邻，烟火自成簇。约伴过前溪，撑破蘼芜绿。

《春雪初霁杏花正芳月上夜吟》唐朝·唐彦谦
霁景明如练，繁英杏正芳。姮娥应有语，悔共雪争光。

《文惠宫人》唐朝·唐彦谦
认得前家令，宫人泪满裾。不知梁佐命，全是沈尚书。

《赠窦尊师》唐朝·唐彦谦
我爱窦高士，弃官仍在家。为嫌句漏令，兼不要丹砂。

《咏破扇》唐朝·唐怡
轮如明月尽，罗似薄云穿。无由重掩笑，分在秋风前。

《述怀》唐朝·唐怡
万事皆零落，平生不可思。惟馀酒中趣，不减少年时。        

《赠亡妻张氏》唐朝·唐暄
峄阳桐半死，延津剑一沈。如何宿昔内，空负百年心。

《闲云》明朝·唵囕香公
闲云不作雨，横入峡山去。峡口弄舟人，家在云归处。

《感遇》唐朝·喻凫
江乡十年别，京国累日同。在客几多事，俱付酒杯中。

《晚思》唐朝·喻凫
鹤下紫阁云，沈沈翠微雨。独坐正无言，孤庄一声杵。

《赠空禅师》唐朝·喻凫
虎见修行久，松知夏腊高。寒堂坐风雨，瞑目尚波涛。

《西山寒日逢韦侍御》唐朝·喻凫
獬豸霜中貌，龙钟病后颜。惨伤此身事，风雪动江山。

《题禅院》唐朝·喻凫
无花地亦香，有鹤松多直。向此奚必孤，山僧尽相识。

《惊秋》唐朝·喻凫
莺啭才间关，蝉鸣旋萧屑。如何两鬓毛，不作千枝雪。

《句》唐朝·喻凫
颜凋明镜觉，思苦白云知。沧洲迷钓隐，紫阁负僧期。

《爱山堂》宋代·喻良能
栋宇还依石，窗扉不碍山。丹青宁办此，烟雨饱孱颜。

《采菊》宋代·喻良能
采采黄金蘂，盈盈白玉觞。露兰何足饮，自觉肺肝香。

《策杖》宋代·喻良能
田园依峻岭，牵兴每须登。却得台郎力，扶持借赤藤。

《池边树》宋代·喻良能
砾索池边树，疏花照浅清。虽无却月观，且有一枝横。

《次王状元晚菊二绝》宋代·喻良能
虽晚亦既好，花中无此香。谁能识真趣，高隐在浔阳。

《次王状元晚菊二绝》宋代·喻良能
并与杞同赋，旧尝闻雪堂。先生澹无欲，亦复爱清香。

《读书》宋代·喻良能
一饱无馀事，平生万卷书。短檠头雪白，端为惜居诸。

《方池》宋代·喻良能
四角朱弦直，双桥小霓欹。寒星夜稀密，冷浸一枰棋。

《赋竹》宋代·喻良能
冥搜高出月，幽思渺裁云。拟遣穷愁去，那能无此君。

《海棠坞》宋代·喻良能
晴坞夕阳媚，暖梢春意留。讵须吞绛蘂，方解解人愁。

《怀东嘉先生因诵老坡今谁主文字公合把旌旄作》宋代·喻良能
文章无正体，源浚流乃深。能者主宰之，古来非独今。

《怀东嘉先生因诵老坡今谁主文字公合把旌旄作》宋代·喻良能
大雅久不作，淳风日浇漓。挽回既狂澜，此道非公谁。

《怀东嘉先生因诵老坡今谁主文字公合把旌旄作》宋代·喻良能
三赋成会稽，四集始东楚。一洗凡马空，斯文有宗主。

《怀东嘉先生因诵老坡今谁主文字公合把旌旄作》宋代·喻良能
对策婉而切，奏疏忠且纯。风行水自波，至哉天下文。

《怀东嘉先生因诵老坡今谁主文字公合把旌旄作》宋代·喻良能
退之在元和，昌言主文字。扬镳踵芳尘，公乎得无意。

《怀东嘉先生因诵老坡今谁主文字公合把旌旄作》宋代·喻良能
作诗必坡老，作文必欧公。欲知鸣道心，端与二公同。

《怀东嘉先生因诵老坡今谁主文字公合把旌旄作》宋代·喻良能
直道盖中朝，雄名横六合。吾道其非邪，胡为未舟楫。

《怀东嘉先生因诵老坡今谁主文字公合把旌旄作》宋代·喻良能
三让始循墙，一麾尝屡把。夔门德政碑，深镵仍大写。

《怀东嘉先生因诵老坡今谁主文字公合把旌旄作》宋代·喻良能
不见我公久，摇摇动心旌。敢以一瓣香，为公罄精诚。

《怀东嘉先生因诵老坡今谁主文字公合把旌旄作》宋代·喻良能
苏公亦有言，公合把旌旄。庶使湛辈名，亦与岘山高。

《黄石榴吾里所未有仆始携自中都植之二年方着》宋代·喻良能
但见蹙红巾，未闻衣黄里。一试缕金裳，世职真西子。

《黄石榴吾里所未有仆始携自中都植之二年方着》宋代·喻良能
细染曲尘英，稀着鹅黄蘂。虽无蜡梅香，风味绝相似。

《汲水》宋代·喻良能
山泉盈石坎，抱罋每相从。广寒宫阙里，今夕是何年。

《浇花》宋代·喻良能
花木蒙沾润，根坚枝亦骄。悬知如舌本，端藉酒杯浇。

《览镜》宋代·喻良能
平生壮夫志，老去未消磨。其奈青铜里，萧萧双鬓何。

《弄月亭》宋代·喻良能
掬水弄涟漪，清辉碎更随。人间无太白，欲捉可凭谁。

《曝书》宋代·喻良能
秋阳千里晒，聊复曝吾书。自笑年来事，昏眸眩鲁鱼。

《七峰亭独坐》宋代·喻良能
屿岫新亭好，悠然见七峰。凭栏吟不尽，春色与秋容。

《磬湖即事》宋代·喻良能
十亩烟波阔，平开一画图。已添无数景，唤作小西湖。

《曲水》宋代·喻良能
不是山阴画，清流曲更方。欲知三面景，绝胜九回肠。

《扫室》宋代·喻良能
凝尘昼满室，燕处亦超然。扫罢掩关卧，从嘲边孝先。

《石洞》宋代·喻良能
此秘昔未睹，斲云今始开。苍松临怪石，宜号小飞来。

《石塘》宋代·喻良能
野色知何处，松边竹外塘。雨馀红菡净，风起白苹香。

《水乐洞》宋代·喻良能
近听千丝急，遥闻一磬清。恐伤诗肺腑，不作断肠声。

《题径山一览亭》宋代·喻良能
历览众峰顶，下视飞鸟背。一身凌紫霞，迥出尘寰外。

《题齐山翠微亭》宋代·喻良能
山深云气多，拨云寻径入。但觉襟袖寒，不知浓翠湿。

《题钱清江》宋代·喻良能
不受百钱馈，从兹号钱清。至今千载后，犹得仰佳名。

《题亦好亭集句》宋代·喻良能
从士力难任，何其挂怀抱。不及在家贫，在家贫亦好。

《小山》宋代·喻良能
峰秀因拳石，溪清见发鱼。毫厘辨乔梓，咫尺有匡庐。

《彦礼提宫寄似黄芙蓉诗次韵奉酬二绝》宋代·喻良能
红粉虽云妙，鹅黄亦大奇。欲知堪画处，绝胜采江时。

《彦礼提宫寄似黄芙蓉诗次韵奉酬二绝》宋代·喻良能
幽圃知何处，青山东复东。芙蓉黄玉蘂，还与海榴同。

《亦好园初春次韵》宋代·喻良能
梅开群玉府，柳试缕金衣。过腊山逾瘦，迎风水渐肥。

《亦好园初春次韵》宋代·喻良能
初日宜征辔，轻寒怯裌衣。蟹黄经雨润，鸭绿得春肥。

《亦好园四咏·钓矶》宋代·喻良能
只为贪赪鲤，还应爱碧流。风来花落饵，云破月沈钩。

《亦好园四咏·菊径》宋代·喻良能
小径三秋好，西风百本黄。但令频泛酒，日日是重阳。

《亦好园四咏·磬湖》宋代·喻良能
未用他山错，宁须泗水浮。冲风时激浪，清韵乱鸣球。

《亦好园四咏·亦好亭》宋代·喻良能
亦好新亭小，登临意绪长。清流依槛曲，明月逐檐方。

《弈棋》宋代·喻良能
睡馀无俗役，信手一枰间。胜负何须较，神情政欲閒。

《饮茶》宋代·喻良能
清风生两腋，雪乳啜云团。便拟乘风去，翻嫌缚小官。

《园中即事二绝》宋代·喻良能
锦园无十亩，缓步足登临。弄月波涛细，爱山花木深。

《园中即事二绝》宋代·喻良能
风动木初落，霜轻花更幽。晴香山苦马，冷艳水牵牛。

《竹岩》宋代·喻良能
怪石谁雕斲，苍萝翠木斜。幽岩画屏倚，却忆柳州夸。

《紫君林》宋代·喻良能
此君仍佩紫，直节自来孤。欲倩文夫子，招邀入画图。

《药圃》唐朝·夏侯子云
绿叶红英遍，仙经自讨论。偶移岩畔菊，锄断白云根。

《降夕咏怀》明朝·多炡
白屋多强仕，朱门屈壮夫。万端皆落后，不独是屠苏。

《降夕咏怀》明朝·多炡
意气因寒劲，生涯与岁穷。蓬蒿憔悴地，明日也春风。

《松阴小憩》明朝·大巍禅师
风来石上松，僧坐松下石。洗钵将煮茶，溪流漾晴碧。

《长安春日作》唐朝·天祥
何事长安客，春来思易迷。乐游原上草，无日不萋萋。

《山居书事》唐朝·太上隐者
偶来松树下，高枕石头眠。山中无历日，寒尽不知年。

《答人》唐朝·太上隐者
偶来松树下，高枕石头眠。山中无历日，寒尽不知年。

《鼠歌》明朝·妖鼠诗
天地小如喉，红轮自吞吐。多少世间人，都被红轮误。

《感山十咏·慈航》宋代·姚勉
佛手撑慈航，尚欲济我人。寄语作舟者，江涛渺无津。

《感山十咏·翠锁》宋代·姚勉
浓绿滴湿衣，烟岚翠交锁。名缰莫能絷，方此不失我。

《感山十咏·甘露台》宋代·姚勉
有唐太和年，宫中亦甘露。曾不如此台，空山自甘霪。

《感山十咏·感山》宋代·姚勉
山以感为名，可见天地情。万籁恬不作，风来自松声。

《感山十咏·华严堂》宋代·姚勉
寂寂华严堂，富贵佛境界。何须九九编，吾有艮一卦。

《感山十咏·石桥》宋代·姚勉
石梁平砥似，池水明镜如。晚凉散步稳，凭栏此观鱼。

《感山十咏·松关》宋代·姚勉
舍舟上招提，遥入松林间。透脱俗尘网，是名第一关。

《感山十咏·雪窗》宋代·姚勉
地炉宿松火，纸帐横梅枝。春虫扑蔌蔌，惟有蒲团知。

《感山十咏·云卧庵》宋代·姚勉
动静贵一如，妙处非块坐。高人定不死，枕此白云卧。

《感山十咏·旃檀林》宋代·姚勉
心清闻妙香，宴坐旃檀林。坐香元不断，莫作死灰心。

《桂庄》宋代·姚勉
不求田二顷，只种桂为仁。坐与兹山对，静中天地春。

《湖上钓者》宋代·姚勉
荷风湖面晓，垂钓柳阴中。何日能蓑笠，扁舟此兴同。

《梅境》宋代·姚勉
仙家瑶林天，移来在江国。谁欤境中人，山立而玉色。

《题雪竹扇》宋代·姚勉
此君腰不折，玉立有余清。晓窗拥鼻吟，听渠落冰声。

《题月矶诗藁》宋代·姚勉
古苔矶上立，钓为月明垂。夜半清歌起，无鱼钓得诗。

《王君猷花圃八绝·海棠城》宋代·姚勉
家住山水国，种花以为城。诗将日登陴，围春驱酒兵。

《王君猷花圃八绝·花谷》宋代·姚勉
群花各娇春，粲若锦绣谷。于焉日逍遥，中有人如玉。

《王君猷花圃八绝·鉴池》宋代·姚勉
春风鉴池水，长年弄清晖。仙翁晚归来，子孙笑牵衣。

《王君猷花圃八绝·橘隐》宋代·姚勉
商山不茹芝，对弈寄此橘。巴人忽招隐，似为子房出。

《王君猷花圃八绝·临清桥》宋代·姚勉
通渠入小池，循除虢虢鸣。群鱼忽悠然，过桥闻屐声。

《王君猷花圃八绝·若春》宋代·姚勉
静中见万物，各各有春意。收拾入襟怀，阳和散天地。

《王君猷花圃八绝·山扉》宋代·姚勉
一迳绿阴去，隐隐花竹幽。主人地行仙，终日杖屦游。

《王君猷花圃八绝·薇香洞》宋代·姚勉
密粟出浓紫，幽花间深黄。有谁吟其间，含香一薇郎。

《贤八咏·杜甫吟诗》宋代·姚勉
平生忠义心，一饭不少忘。臣甫宁饿死，愿君尧舜唐。

《贤八咏·和靖探梅》宋代·姚勉
孤山养孤鹤，宜与梅为邻。处士若轻出，梅花应笑人。

《贤八咏·嵇康抚琴》宋代·姚勉
先生人中豪，志不肯司马。一曲广陵散，绝世不可写。

《贤八咏·靖节采菊》宋代·姚勉
腰不为米折，头独采菊低。晚节名元亮，思与隆中齐。

《贤八咏·李白醉酒》宋代·姚勉
殿前伸脚时，奴视高力士。群阉旁吐舌，翰林醒不醉。

《贤八咏·濂溪爱莲》宋代·姚勉
斯莲君子花，几为佛所污。先生独拈出，万世知向慕。

《贤八咏·三闾纫兰》宋代·姚勉
三闾纫佩秋，志在公子兰。荃不察予衷，江干泪潺湲。

《贤八咏·谢安围碁》宋代·姚勉
安石廊庙姿，岂不娴将略。氐奴惊伟人，良已先得着。

《别杭州》唐朝·姚合
醉与江涛别，江涛惜我游。他年婚嫁了，终老此江头。

《秋中夜坐》唐朝·姚合
疏散永无事，不眠常夜分。月中松露滴，风引鹤同闻。

《春日游慈恩寺》唐朝·姚合
年长归何处，青山未有家。赏春无酒饮，多看寺中花。

《和李十二舍人冬至日》唐朝·姚合
献寿人皆庆，南山复北堂。从今千万日，此日又初长。

《访僧法通不遇》唐朝·姚合
访师师不遇，礼佛佛无言。依旧将烦恼，黄昏入宅门。

《咏新菊》唐朝·姚合
黄金色未足，摘取且尝新。若待重阳日，何曾异众人。

《题鹤雏》唐朝·姚合
羽毛生未齐，嶛峭丑于鸡。夜夜穿笼出，捣衣砧上栖。

《老马》唐朝·姚合
卧来扶不起，唯向主人嘶。惆怅东郊道，秋来雨作泥。

《古碑》唐朝·姚合
荒田一片石，文字满青苔。不是逢闲客，何人肯读来。

《佛舍见胡子有嘲》唐朝·姚合
明明复夜夜，胡子即成翁。唯是真知性，不来生灭中。

《书驿壁二首》宋代·姚嗣宗
踏碎贺兰石，扫清西海尘。布衣能效死，可惜作穷鳞。

《芭蕉》宋代·姚孝锡
凤翅摇寒碧，虚庭暑不侵。何因有恨事，常抱未舒心。

《芍药》宋代·姚孝锡
绿萼披风瘦，红苞浥露肥。只愁春梦断，化作彩云飞。

《杨子曲二首》明朝·姚旅
遥望隔水人，只见隔水树。知郎未出门，乌在树头住。

《杨子曲二首》明朝·姚旅
望郎犹见树，日落浦烟迷。还知郎宿处，乌在树头啼。

《洛阳陌》明朝·姚绶
马上相逢处，春风在洛阳。陌头杨柳色，一一断人肠。

《闻雁》明朝·姚道衍
鸣雁为离群，余哀度水云。那知故乡夜，亦似客中闻。

《翻经台》宋代·姚铉
康乐悟玄机，寂寥此栖息。经翻贝叶文，台近莲华石。

《冷泉亭》宋代·姚铉
水石一栏杆，僧归四山静。携琴谱涧泉，月浸夜深冷。

《奉和秘监从翁夏日陕州河亭晚望》唐朝·姚鹄
洪河何处望，一境在孤烟。极野如蓝日，长波似镜年。

《花源逢顾何二使君作》明朝·姜舜玉
仙源深几曲，夹岸桃花开。忽漫逢刘阮，殷勤劝酒杯。

《游太平山》南北朝·孔稚圭
石险天貌分，林交日容缺。阴涧落春荣，寒岩留夏雪。

《郎住竹堋口》明朝·孙一元
郎住竹堋口，妾住杨柳堧。杨柳丝空长，不能系郎船。

《驱车复驱车》明朝·孙一元
驱车复驱车，起拂车上露。愿作车后尘，逐君车轮去。

《游吴》明朝·孙一元
短褐心愈壮，蒯缑歌自闻。薄游吴王国，来寻季子坟。

《睡起》明朝·孙一元
睡起散幽躅，荒冈春日西。野云飞不起，寒压竹枝低。

《春日游慧山》明朝·孙一元
闲抚溪边石，坐谈竹下门。残霞不作雨，远水欲浮村。

《杂画》明朝·孙一元
夕阳没中流，舟子不停橹。风来未满帆，望断桃花浦。

《杂画》明朝·孙一元
尽日不见鱼，风高网罟冷。蹋船归未归，江波荡人影。

《大堤曲》明朝·孙作
君骑白马来，我骑青骢去。背面不相识，两马骄嘶住。

《大堤曲》明朝·孙作
汉水可方舟，大堤容两轮。春风堤上花，不入汉阳津。

《失题》唐朝·孙处玄
汉家轻壮士，无状杀彭王。一遇风尘起，令谁守四方。

《句》唐朝·孙处玄
残花与露落，坠叶随风翻。日侧南涧幽，风凝北林暮。

《碧玉歌》魏晋·孙绰
碧玉小家女，不敢攀贵德。感郎千金意，惭无倾城色。

《从军行》宋代·孙锐
边笳动地吹，铁衣寒未卸。壮士冢累累，骨香千载下。

《醉后赠马四》唐朝·孟浩然
四海重然诺，吾尝闻白眉。秦城游侠客，相得半酣时。

《送张郎中迁京》唐朝·孟浩然
碧溪常共赏，朱邸忽迁荣。豫有相思意，闻君琴上声。

《同张将蓟门观灯》唐朝·孟浩然
异俗非乡俗，新年改故年。蓟门看火树，疑是烛龙燃。

《张郎中梅园中》唐朝·孟浩然
绮席铺兰杜，珠盘折芰荷。故园留不住，应是恋弦歌。

《北涧泛舟》唐朝·孟浩然
北涧流恒满，浮舟触处通。沿洄自有趣，何必五湖中。

《洛中访袁拾遗不遇》唐朝·孟浩然
洛阳访才子，江岭作流人。闻说梅花早，何如北地春。

《寻菊花潭主人不遇》唐朝·孟浩然
行至菊花潭，村西日已斜。主人登高去，鸡犬空在家。

《扬子津望京口》唐朝·孟浩然
北固临京口，夷山近海滨。江风白浪起，愁杀渡头人。

《同储十二洛阳道中作》唐朝·孟浩然
珠弹繁华子，金羁游侠人。酒酣白日暮，走马入红尘。

《问舟子》唐朝·孟浩然
向夕问舟子，前程复几多。湾头正堪泊，淮里足风波。

《赠王九》唐朝·孟浩然
日暮田家远，山中勿久淹。归人须早去，稚子望陶潜。

《檀溪寻故人》唐朝·孟浩然
花伴成龙竹，池分跃马溪。田园人不见，疑向洞中栖。

《戏题》唐朝·孟浩然
客醉眠未起，主人呼解酲。已言鸡黍熟，复道瓮头清。

《春晓》唐朝·孟浩然
春眠不觉晓，处处闻啼鸟。夜来风雨声，花落知多少。

《宿建德江》唐朝·孟浩然
移舟泊烟渚，日暮客愁新。野旷天低树，江清月近人。

《送朱大入秦》唐朝·孟浩然
游人五陵去，宝剑值千金。分手脱相赠，平生一片心。

《壮士吟》唐朝·孟迟
壮士何曾悲，悲即无回期。如何易水上，未歌泪先垂。

《徐波渡》唐朝·孟迟
晓月千重树，春烟十里溪。过来还过去，此路不知迷。

《题嘉祥驿》唐朝·孟迟
树顶烟微绿，山根菊暗香。何人独鞭马，落日上嘉祥。

《怀郑洎》唐朝·孟迟
风兰舞幽香，雨叶堕寒滴。美人来不来，前山看向夕。

《归信吟》唐朝·孟郊
泪墨洒为书，将寄万里亲。书去魂亦去，兀然空一身。

《闲怨》唐朝·孟郊
妾恨比斑竹，下盘烦冤根。有笋未出土，中已含泪痕。

《古意》唐朝·孟郊
河边织女星，河畔牵牛郎。未得渡清浅，相对遥相望。

《古兴》唐朝·孟郊
楚血未干衣，荆虹尚埋辉。痛玉不痛身，抱璞求所归。

《游子》唐朝·孟郊
萱草生堂阶，游子行天涯。慈亲倚堂门，不见萱草花。

《再下第》唐朝·孟郊
一夕九起嗟，梦短不到家。两度长安陌，空将泪见花。

《渭上思归》唐朝·孟郊
独访千里信，回临千里河。家在吴楚乡，泪寄东南波。

《邀花伴》唐朝·孟郊
边地春不足，十里见一花。及时须遨游，日暮饶风沙。

《过彭泽》唐朝·孟郊
扬帆过彭泽，舟人讶叹息。不见种柳人，霜风空寂历。

《旅行》唐朝·孟郊
楚水结冰薄，楚云为雨微。野梅参差发，旅榜逍遥归。

《赠建业契公》唐朝·孟郊
师住青山寺，清华常绕身。虽然到城郭，衣上不栖尘。

《送柳淳》唐朝·孟郊
青山临黄河，下有长安道。世上名利人，相逢不知老。

《留弟郢不得送之江南》唐朝·孟郊
刚有下水船，白日留不得。老人独自归，苦泪满眼黑。

《喜雨》唐朝·孟郊
朝见一片云，暮成千里雨。凄清湿高枝，散漫沾荒土。

《春雨后》唐朝·孟郊
昨夜一霎雨，天意苏群物。何物最先知，虚庭草争出。

《越溪女》明朝·宋登春
越溪素足女，婉笑青眉扬。泛水采芙蓉，归来衣更香。

《莲》宋代·宋自逊
采茶莫掣叶，掣叶伤莲根。食子莫弃心，味苦生意存。

《郊行》明朝·宗臣
并马出春城，摇鞭一相语。杨柳遍西湖，应从何处去。

《闻雁忆弟子培》明朝·宗臣
秋雨千峰散，寒云万里开。不知天际雁，几日故园来。

《寄江南故人》宋代·家铉翁
曾向钱塘住，闻鹃忆蜀乡。不知今夕梦，到蜀到钱塘。

《风雨归舟图》宋代·家铉翁
挂帆涉沧波，瞬息三万里。蓬莱有会期，莫为风雨止。

《风雨归舟图》宋代·家铉翁
前津风色恶，断岸寄孤艇。输他田舍翁，午酲犹未醒。

《寄江南故人》宋代·家铉翁
曾向钱唐住，闻鹃忆蜀乡。不知今夕梦，到蜀到钱唐。

《听莺阁》宋代·尤袤
春催金谷晓，一望百花齐。不作辽西梦，从渠著意啼。

《榆林驿》明朝·尹耕
天上白榆树，千秋紫塞阴。隔林观猎骑，时有射雕心。

《南荒歌》明朝·屠瑶瑟
南荒古炎徼，十月无霜飞。停梭悲远道，不用寄寒衣。

《浣纱女》明朝·屠瑶瑟
日暖银塘绿，溪边出浣纱。若耶烟似雨，步步入荷花。

《爱妾换马》明朝·屠瑶瑟
卿爱落雁姿，侬爱飞龙骑。日暮别挥鞭，男儿何意气。

《灭胡曲》唐朝·岑参
都护新灭胡，士马气亦粗。萧条虏尘净，突兀天山孤。

《寄韩樽》唐朝·岑参
夫子素多疾，别来未得书。北庭苦寒地，体内今何如。

《醉里送裴子赴镇西》唐朝·岑参
醉后未能别，待醒方送君。看君走马去，直上天山云。

《题井陉双谿李道士所居》唐朝·岑参
五粒松花酒，双谿道士家。唯求缩却地，乡路莫教赊。

《题云际南峰眼上人读经堂》唐朝·岑参
结宇题三藏，焚香老一峰。云间独坐卧，只是对山松。

《题梁锽城中高居》唐朝·岑参
高住最高处，千家恒眼前。题诗饮酒后，只对诸峰眠。

《题三会寺苍颉造字台》唐朝·岑参
野寺荒台晚，寒天古木悲。空阶有鸟迹，犹似造书时。

《日没贺延碛作》唐朝·岑参
沙上见日出，沙上见日没。悔向万里来，功名是何物。

《经陇头分水》唐朝·岑参
陇水何年有，潺潺逼路傍。东西流不歇，曾断几人肠。

《秋思》唐朝·岑参
那知芳岁晚，坐见寒叶堕。吾不如腐草，翻飞作萤火。

《戏题关门》唐朝·岑参
来亦一布衣，去亦一布衣。羞见关城吏，还从旧路归。

《叹白发》唐朝·岑参
白发生偏速，交人不奈何。今朝两鬓上，更较数茎多。

《题平阳郡汾桥边柳树》唐朝·岑参
此地曾居住，今来宛似归。可怜汾上柳，相见也依依。

《失题》唐朝·岑参
帝乡北近日，泸口南连蛮。何当遇长房，缩地到京关。

《行军九日思长安故园》唐朝·岑参
强欲登高去，无人送酒来。遥怜故园菊，应傍战场开。

《题画》明朝·岳岱
暮色起郊墟，牛羊识归路。牧童无枕簟，但铺明月卧。

《雨中对后檐丛竹》唐朝·崔元翰
含风摇砚水，带雨拂墙衣。乍似秋江上，渔家半掩扉。

《留别王维》唐朝·崔兴宗
驻马欲分襟，清寒御沟上。前山景气佳，独往还惆怅。

《题惠严寺》唐朝·崔庸
人莫嫌山小，僧还爱寺灵。殿高神气力，龙活客丹青。

《淳熙八年春帖子词·太上皇帝合六首》宋代·崔敦诗
翠管吹寒去，青旗卷仗来。慈皇千万寿，春日上春杯。

《淳熙八年春帖子词·太上皇帝合六首》宋代·崔敦诗
剪玉酥花细，盘金彩胜宜。六宫呈妙巧，春日颂春祺。

《淳熙八年春帖子词·太上皇帝合六首》宋代·崔敦诗
凤苑开丹燕，龙楼下翠华。天工不敢住，春日著春花。

《淳熙八年春帖子词·太上皇后合六首》宋代·崔敦诗
春晓慈闱启，君王奏问安。和声调嶰管，欢颂献椒盘。

《淳熙八年春帖子词·太上皇后合六首》宋代·崔敦诗
春昼慈闱静，宫帘日上徐。焚香开竺典，滴露写仙书。

《淳熙八年春帖子词·太上皇后合六首》宋代·崔敦诗
春夕慈闱永，瑶池乐未央。管弦声合奏，灯月影交光。

《淳熙八年端午帖子词·太上皇帝合六首》宋代·崔敦诗
待月长生殿，迎风太液池。兹颜欢乐日，圣德盛明时。

《淳熙八年端午帖子词·太上皇帝合六首》宋代·崔敦诗
濯濯风涵柳，英英露泻荷。微凉无限意，分付舜弦歌。

《淳熙八年端午帖子词·太上皇帝合六首》宋代·崔敦诗
莲叶看龟上，桐花引凤栖。圣人千万寿，福禄与天齐。

《淳熙八年端午帖子词·太上皇后合六首》宋代·崔敦诗
菰黍团云白，菖花剪玉长。晚凉新月上，水殿按霓裳。

《淳熙八年端午帖子词·太上皇后合六首》宋代·崔敦诗
海上千年实，峰头十丈花。年年当令节，同献玉泉家。

《淳熙八年端午帖子词·太上皇后合六首》宋代·崔敦诗
翰墨消长日，尊罍占远风。纖尘吹不到，人在玉壶中。

《淳熙二的春帖子词·光尧寿圣宪天体道太上皇》宋代·崔敦诗
嶰管今朝应，璿杓昨夜旋。耕桑三万里，一样乐尧天。

《淳熙二的春帖子词·光尧寿圣宪天体道太上皇》宋代·崔敦诗
事已高超古，心犹切为民。慈颜应有喜，房宿正当晨。

《淳熙二的春帖子词·光尧寿圣宪天体道太上皇》宋代·崔敦诗
采柏浮仙醁，凝酥点寿盘。君王千万岁，长奉两宫欢。

《淳熙二的春帖子词·寿圣明慈太上皇后合六首》宋代·崔敦诗
玉管和声度，金铺丽景迟。思齐文母圣，春日受春祺。

《淳熙二的春帖子词·寿圣明慈太上皇后合六首》宋代·崔敦诗
宝殿春朝退，瑶池夜宴深。明朝是人日，时复问晴阴。

《淳熙二的春帖子词·寿圣明慈太上皇后合六首》宋代·崔敦诗
翠辇西湖路，雕盘北苑花。时平无外事，随意趁年华。

《淳熙六年春帖子词·皇帝合六首》宋代·崔敦诗
今岁韶光好，时逢大有年。条风方被物，菖叶又催田。

《淳熙六年春帖子词·皇帝合六首》宋代·崔敦诗
今岁韶光好，年中两见春。余寒九日在，芳意一朝新。

《淳熙六年春帖子词·皇帝合六首》宋代·崔敦诗
今岁韶光好，田闾气象淳。政平无横赋，粟贱少穷民。

《淳熙六年春帖子词·皇后合五首》宋代·崔敦诗
何处春来早，光风入九门。未翻池荇翠，先著壁椒温。

《淳熙六年春帖子词·皇后合五首》宋代·崔敦诗
何处春来早，坤仪物意熙。烟生金屋重，日上玉阶迟。

《淳熙七年春帖子·光尧寿圣宪天体道性仁诚德》宋代·崔敦诗
欲识春囘处，长生大帝家。万年枝耸翠，千岁果开花。

《淳熙七年春帖子·光尧寿圣宪天体道性仁诚德》宋代·崔敦诗
欲识春囘处，君王献寿时。矞云扶宝座，和气入瑶卮。

《淳熙七年春帖子·光尧寿圣宪天体道性仁诚德》宋代·崔敦诗
欲识春囘处，晴峰俯碧泉。岩峦犹积雪，草木已生烟。

《淳熙七年春帖子·寿圣齐明广慈太上皇后合六》宋代·崔敦诗
天上春光别，东皇管领来。初从旗气转，旋逐跸声囘。

《淳熙七年春帖子·寿圣齐明广慈太上皇后合六》宋代·崔敦诗
天上春光别，融融物态宜。彤庭花气暖，黄道日轮迟。

《淳熙七年春帖子·寿圣齐明广慈太上皇后合六》宋代·崔敦诗
天上春光别，时康乐事繁。烟花浮阆苑，露叶簇金盘。

《淳熙七年端午帖子词·皇帝合六首》宋代·崔敦诗
赤伏祥晖盛，黄离治象亨。天时四序正，君德万方明。

《淳熙七年端午帖子词·皇帝合六首》宋代·崔敦诗
采缕盘金丽，香蒲镂玉匀。君王千万寿，岁岁乐兹辰。

《淳熙七年端午帖子词·皇帝合六首》宋代·崔敦诗
日御秋秋水，云峰叠叠繁。宸心定忘暑，长算入中原。

《淳熙七年端午帖子词·皇后合六首》宋代·崔敦诗
玉燕垂符小，珠囊结艾青。更将长命缕，侵晓奉慈庭。

《淳熙七年端午帖子词·皇后合六首》宋代·崔敦诗
厚德承三殿，柔风被八弦。欲知勤俭化，当暑浣衣清。

《淳熙元年端午帖子词·皇帝合六首》宋代·崔敦诗
双秀云牟实，三眠雪茧丰。无人知帝力，浑在舜弦中。

《淳熙元年端午帖子词·皇帝合六首》宋代·崔敦诗
御柳垂波绿，宫槐覆幄凉。香风随步辇，偏到殿中央。

《淳熙元年端午帖子词·皇帝合六首》宋代·崔敦诗
采缕萦朱户，芳菰剪翠筒。风光天上别，景物世间同。

《游熙六年端午帖子词·皇帝合六首》宋代·崔敦诗
玉斝浮菖细，金盘荐朮香。皇龄千万寿，高拱舜衣裳。

《游熙六年端午帖子词·皇帝合六首》宋代·崔敦诗
兰气浮丹殿，槐阴被紫宸。薰琴多在御，挥拂寄深仁。

《游熙六年端午帖子词·皇帝合六首》宋代·崔敦诗
清晓开鱼钥，红云缥缈间。催裁恤刑诏，传放谢衣班。

《游熙六年端午帖子词·皇后合五首》宋代·崔敦诗
剪玉菰筒翠，盘金彩缕长。宫中多燕喜，天下正明昌。

《游熙六年端午帖子词·皇后合五首》宋代·崔敦诗
瑞麦登时物，香蒲荐寿祺。珠囊新样小，蹙就葛覃诗。

《对雨送郑陵》唐朝·崔曙
别愁复经雨，别泪还如霰。寄心海上云，千里常相见。

《述怀》唐朝·崔橹
白首成何事，无欢可替悲。空余酒中兴，犹似少年时。

《橹声》唐朝·崔涂
烟外桡声远，天涯幽梦回。争知江上客，不是故乡来。

《过二妃庙》唐朝·崔涂
残阳楚水畔，独吊舜时人。不及庙前草，至今江上春。

《送友人》唐朝·崔涂
登高迎送远，春恨并依依。不得沧洲信，空看白鹤归。

《访僧不遇》唐朝·崔道融
寻僧已寂寞，林下锁山房。松竹虽无语，牵衣借晚凉。

《田上》唐朝·崔道融
雨足高田白，披蓑半夜耕。人牛力俱尽，东方殊未明。

《月夕》唐朝·崔道融
月上随人意，人闲月更清。朱楼高百尺，不见到天明。

《槿花》唐朝·崔道融
槿花不见夕，一日一回新。东风吹桃李，须到明年春。

《西施滩》唐朝·崔道融
宰嚭亡吴国，西施陷恶名。浣纱春水急，似有不平声。

《江上逢故人》唐朝·崔道融
故里琴樽侣，相逢近腊梅。江村买一醉，破泪却成咍。

《牧竖》唐朝·崔道融
牧竖持蓑笠，逢人气傲然。卧牛吹短笛，耕却傍溪田。

《过农家》唐朝·崔道融
欲羡农家子，秋新看刈禾。苏秦无负郭，六印又如何。

《江夕》唐朝·崔道融
江心秋月白，起柁信潮行。蛟龙化为人，半夜吹笛声。

《春墅》唐朝·崔道融
蛙声近过社，农事忽已忙。邻妇饷田归，不见百花芳。

《江村》唐朝·崔道融
日暮片帆落，江村如有情。独对沙上月，满船人睡声。

《江鸥》唐朝·崔道融
白鸟波上栖，见人懒飞起。为有求鱼心，不是恋江水。

《春晚》唐朝·崔道融
三月寒食时，日色浓于酒。落尽墙头花，莺声隔原柳。

《汉宫词》唐朝·崔道融
独诏胡衣出，天花落殿堂。他人不敢妒，垂泪向君王。

《旅行》唐朝·崔道融
少壮经勤苦，衰年始浪游。谁怜不龟手，他处却封侯。

《班婕妤》唐朝·崔道融
宠极辞同辇，恩深弃后宫。自题秋扇后，不敢怨春风。

《元日有题》唐朝·崔道融
十载元正酒，相欢意转深。自量麋鹿分，只合在山林。

《古树》唐朝·崔道融
古树春风入，阳和力太迟。莫言生意尽，更引万年枝。

《长安春》唐朝·崔道融
长安牡丹开，绣毂辗晴雷。若使花长在，人应看不回。

《峡路》唐朝·崔道融
清猿啼不住，白水下来新。八月莫为客，夜长愁杀人。

《长门怨》唐朝·崔道融
长门春欲尽，明月照花枝。买得相如赋，君恩不可移。

《月夕有怀》唐朝·崔道融
圆光照一海，远客在孤舟。相忆无期见，中宵独上楼。

《夜泊九江》唐朝·崔道融
夜泊江门外，欢声月里楼。明朝归去路，犹隔洞庭秋。

《寒食夜》唐朝·崔道融
满地梨花白，风吹碎月明。大家寒食夜，独贮望乡情。

《归燕》唐朝·崔道融
海燕频来去，西人独滞留。天边又相送，肠断故园秋。

《长安春》唐朝·崔道融
珠箔映高柳，美人红袖垂。忽闻半天语，不见上楼时。

《汉宫词》唐朝·左偃
寒烛照清夜，笙歌隔藓墙。一从飞燕入，便不见君王。

《送君去》唐朝·左偃
关河月未晓，行子心已急。佳人无一言，独背残灯泣。

《秋晚野望》唐朝·左偃
倚筇聊一望，何处是秦川。草色初晴路，鸿声欲暮天。

《郊原晚望怀李秘书》唐朝·左偃
归鸟入平野，寒云在远村。徒令睇望久，不复见王孙。

《言怀别同志》唐朝·左偃
渐老将谁托，劳生每自惭。何当重携手，风雨满江南。

《句》唐朝·左偃
胡笳闻欲死，汉月望还生。日华离碧海，云影散青霄。

《咏史诗》魏晋·左思
梁习持魏郎。秦兵不敢出。李牧为赵将。疆场得清谧。

《采莲曲》明朝·常伦
素月开歌扇，红渠艳舞衣。隔江闻笑语，隐隐棹歌归。

《采莲曲》明朝·常伦
棹发千花动，风传一水香。傍人持并蒂，含笑打鸳鸯。

《采莲曲》明朝·常伦
沼月并舟还，荷花隘江水。笑擘菡萏开，小小新莲子。

《遣兴四首》宋代·廖行之
贱宜人弗齿，贫遣日劳心。不著新诗句，春愁那可禁。

《遣兴四首》宋代·廖行之
穷达渠非命，机关不到心。新诗聊自遣，高兴若为禁。

《遣兴四首》宋代·廖行之
无客共谈道，有谁能赏心。人生要自得，穷困吾能禁。

《遣兴四首》宋代·廖行之
一生俱有分，万事要无心。强聒诚行险，危哉安可禁。

《书诗隐何元仲诗卷》宋代·廖行之
歌舞纯周雅，风流见忧时。可能供痛饮，无畏误雌霓。

《玩易斋》宋代·廖行之
三椽函宇宙，一卷肇乾坤。深味画前意，宁於纸上论。

《玩易斋》宋代·廖行之
作者亦何患，思深义亦深。忘言更忘象，默会古人心。

《渔家》唐朝·张乔
拥棹思悠悠，更深泛积流。唯将一星火，何处宿芦洲。

《送人及第归海东》唐朝·张乔
东风日边起，草木一时春。自笑中华路，年年送远人。

《庐山看云一绝句》明朝·张于垒
溪中一片云，分作千林雨。惟闻溪流声，不见溪流处。

《滬渎》宋代·张伯玉
泛泛松江水，迢迢笠泽边。万年知禹力，灌溉有余功。

《明月泉》宋代·张伯玉
至今千丈松，犹伴数岩雪。不见纤尘飞，寒泉皓明月。

《博望侯墓》宋代·张俞
九译使车通，君王悦战锋。争残四夷国，只在一枝筇。

《蚕妇》宋代·张俞
昨日到城廓，归来泪满巾，遍身罗绮者，不是养蚕人。

《郴州道》宋代·张俞
南土殊风气，冬林叶尽丹。越天无雁度，楚泽有龙蟠。

《除日万州临江亭》宋代·张俞
南浦逢除日，天涯有去舟。蛮城和雨闭，峡水带春流。

《韩信坛》宋代·张俞
汉用亡臣策，登坛授銊时。须知数仞土，曾立太平基。

《嘉州》宋代·张俞
城分二江急，树入九峰开。地隔犍牂绕，人从楚蜀来。

《题温汤驿三首》宋代·张俞
昨夜过温汤，梦与杨妃浴。敢将豫让炭，却对卞和玉。

《题温汤驿三首》宋代·张俞
同欢一宵间，平生万事足。想得唐明皇。畅哉畅哉福。

《题隐真谷》宋代·张俞
绵绵褒斜路，窈窈郑真谷。斯人已千载，高谊犹在目。

《丈人观》宋代·张俞
精气腾井络，下临群岳尊。元真戴天坐，执印朝轩辕。

《蚕妇》宋代·张俞
昨日入城市，归来泪满巾。遍身罗绮者，不是养蚕人。

《咏风》明朝·张倩倩
萧萧竹径鸣，卷幔如有情。木落寒山里，千林共一声。

《诗一首》宋代·张元
夏竦何曾耸，韩琦未是奇。满川龙虎举，犹自说兵机。

《流桂州》唐朝·张叔卿
莫问苍梧远，而今世路难。胡尘不到处，即是小长安。

《梦中作》宋代·张君房
亭尤逢夜竹，不识自知音。朦胧望明月，终得拂青尘。

《水月洞绝句》宋代·张埏
明月出天山，月明秋水寒。观心同水月，镊白坐相看。

《湘中二首书县斋冰壶》宋代·张埴
湘水平淼淼，鱼意活泼泼。绿杨盖江头，春晚阴正阔。

《湘中二首书县斋冰壶》宋代·张埴
晴垄麦过花，暖泥秧出水。宽得一寸心，人行更千里。

《小绝句》宋代·张埴
解貂换美酒，半与美人醉。留半伴山翁，夜深谈世事。

《小绝句》宋代·张埴
人言头上白，皆自愁中得。拍手笑沙鸥，满身都是愁。

《官舍书事二首》宋代·张士逊
一载涪江上，转添山野情。手携僧共出，笔放吏归耕。

《官舍书事二首》宋代·张士逊
官舍如僧舍，翛然万虑清。等闲无客到，容易有苔生。

《过峡》宋代·张孝忠
出入黄牛峡，江声书夜腾。猿啼愁不住，何日下彝陵。

《莫愁乐》唐朝·张宁
金雀玉搔头，生来唤莫愁。自从欢去后，不出石城游。

《曹嘉禾百咏·使君祠》宋代·张尧同
一笑淮兵却，功成未易论。岂惭颜刺史，诗酒在平原。

《嘉禾百咏·白莲上方》宋代·张尧同
古屋深于洞，门前种白莲。好寻当日社，重结此生缘。

《嘉禾百咏·白龙潭》宋代·张尧同
呼吸风云合，飞潜自有时。只愁潭底浅，头角被人窥。

《嘉禾百咏·白苧桥》宋代·张尧同
遍陇敷青绿，桑麻共几家。满城罗绮子，应笑不栽花。

《嘉禾百咏·百步桥》宋代·张尧同
旧址依然在，荒墟未百年。还分一桥水，流入几家田。

《嘉禾百咏·邦药王龛》宋代·张尧同
父老怀遗爱，谁传肘后方。药囊同日葬，空忆紫元香。

《嘉禾百咏·滮湖》宋代·张尧同
四境由相接，烟澜自渺瀰。客来吟此景，无或比滮池。

《嘉禾百咏·茶溪》宋代·张尧同
茶林那复有，零落付樵人。旧日溪边叟，空悲二月春。

《嘉禾百咏·昌武庙》宋代·张尧同
祗因吴士秀，千载仰公神。欲借驱痁术，来临刻木人。

《嘉禾百咏·长水乡》宋代·张尧同
古来古未灭，人好水还清。一读高僧疏，尘劳悟此生。

《嘉禾百咏·陈贤良隐居》宋代·张尧同
发策名犹在，回头事已非。池塘春草绿，空忆谢公归。

《嘉禾百咏·村门口》宋代·张尧同
昔日荒閒地，今闻市井喧。人情看促迫，无复似当年。

《嘉禾百咏·兜率寺》宋代·张尧同
昔年池满地，今见屋耽耽。不结莲花界，龟鱼死未日。

《嘉禾百咏·读书堆》宋代·张尧同
平林标大道，曾是野王居。往事将谁语，凄凉六代余。

《嘉禾百咏·范蠡湖》宋代·张尧同
少伯曾居此，螺纹吐彩比。一奁秋镜好，犹可照西施。

《嘉禾百咏·凤凰洲》宋代·张尧同
竹秀水色净，忽来双凤凰。岐击昔鸣瑞，今复见文王。

《嘉禾百咏·芙蓉塘》宋代·张尧同
一发连千丈，红云出素波。秋负吹欲老，无奈落花何。

《嘉禾百咏·符姥瑞竹》宋代·张尧同
一幅霜缣外，青青出自然。天机何敢议，珍重白衣仙。

《嘉禾百咏·福顺庙》宋代·张尧同
老屋无丹雘，空阶只翠苔。绕檐看箭镞，谁记赤眉来。

《嘉禾百咏·高使君祠》宋代·张尧同
一瞑移藩日，邦人昔被恩。步兵碑尚在，功业敢经纶。

《嘉禾百咏·古战场》宋代·张尧同
自昔干戈地，城空草自荒。渔樵怀旧事，何敢议兴亡。

《嘉禾百咏·谷水》宋代·张尧同
短棹经行处，风披藻荇香。中宵孤鹤唳，片月在沧浪。

《嘉禾百咏·海棠亭》宋代·张尧同
藓砌迎烟渚，花开忽满株。春风吹烂漫，如展蜀川图。

《嘉禾百咏·何城》宋代·张尧同
报越心何壮，贪齐计已轻。忠言殊不听，何用筑斯城。

《嘉禾百咏·河内亭》宋代·张尧同
掾死缘非使，儿要哭未休。旧时亭下泪，疑与水长流。

《嘉禾百咏·红薇迳》宋代·张尧同
渐放秋风晚，花无烂漫香。浅深红似锦，散影在沧浪。

《嘉禾百咏·怀苏亭》宋代·张尧同
犹使樽前客，常怀没后名。好风吹远籁，如有笑歌声。

《嘉禾百咏·会景亭》宋代·张尧同
有景道不出，须来此水滨。十分花鸟色，团作一亭春。

《嘉禾百咏·惠明堂》宋代·张尧同
地僻无人到，松风鹤梦清。一灯禅榻畔，自向暗中明。

《嘉禾百咏·霍将军庙》宋代·张尧同
弼汉功非浅，谗夫可奈何。海神今亦畏，安敢布风波。

《嘉禾百咏·寂照庵》宋代·张尧同
寂灭跏趺地，灯光照四时。高僧穿地脉，此意少人知。

《嘉禾百咏·嘉禾墩》宋代·张尧同
寂寞黄龙后，纷然垅土碑。废兴与处问，空咏草离离。

《嘉禾百咏·嘉禾亭》宋代·张尧同
五马来何暮，经营指一弹。石碑书近事，留与后人看。

《嘉禾百咏·简斋》宋代·张尧同
诗老追唐句，閒居筑简斋。芙蓉寒浦外，红落感秋怀。

《嘉禾百咏·姜庵》宋代·张尧同
不入红尘市，安居三十年。至今庵下路，芳草碧芊芊。

《嘉禾百咏·景德禅院》宋代·张尧同
白毫光未灭，胜事百年中。好是传灯地，林泉有古风。

《嘉禾百咏·景龙楼》宋代·张尧同
千秋传异彩，百尺护雕阑。欲识金龙瑞，丹霄试仰看。

《嘉禾百咏·净相佳李》宋代·张尧同
地重因名果，如分沆瀣浆。伤心吴越战，未敢尽情尝。

《嘉禾百咏·韭溪》宋代·张尧同
终与双溪接，分流入郭来。市桥人影合，不解洗尘埃。

《嘉禾百咏·跨塘桥》宋代·张尧同
路接张泾近，塘连谷水长。一声清鹤唳，片月在沧浪。

《嘉禾百咏·乐郊亭》宋代·张尧同
竹下清风好，时来挂幅巾。待逢田叟问，知是乐郊人。

《嘉禾百咏·寥阳殿》宋代·张尧同
人归天上去，空识旧衣冠。秘录藏金匮，清风满殿寒。

《嘉禾百咏·列岫亭》宋代·张尧同
吾州购物好，惟是欠青山。忽有洞庭色，来从一笑间。

《嘉禾百咏·灵光井》宋代·张尧同
不甃祥光发，难藏世上名。定多慈护力，一饮百疴轻。

《嘉禾百咏·刘{冷去冫加亻}墓》宋代·张尧同
荷锸从吾后，叮咛死便埋。人皆讥嗜酒，我独爱忘怀。

《嘉禾百咏·龙舌头》宋代·张尧同
一吸长川静，烟云忽有无。谁看颔底月，误欲探骊珠。

《嘉禾百咏·马塘泾》宋代·张尧同
疑著风波恶，民谣亦畏人。筑塘成堰后，斩马祭河神。

《嘉禾百咏·木纹观音》宋代·张尧同
双瞳分日月，眉际一星悬。照见人间苦，三辰不在天。

《嘉禾百咏·穆溪》宋代·张尧同
静练明田外，源流笠泽通。不因逢岁旱，谁识济时功。

《嘉禾百咏·南坞》宋代·张尧同
岸回波曲曲，城转草层层。忽见桃花落，还知到武陵。

《嘉禾百咏·披云阁》宋代·张尧同
兹楼当胜地，高望极堎赠。欲睹青天色，还须上一层。

《嘉禾百咏·普济院》宋代·张尧同
祗应曾布地，往往化为鱼。一遇丁千骑，禅人便结庐。

《嘉禾百咏·三过堂》宋代·张尧同
题诗三过此，坡老昔时曾。悟得成禅指，来为打睡僧。

《嘉禾百咏·三塔》宋代·张尧同
石匮埋礼物，灵光照夜多。龙归天上后，无复更风波。

《嘉禾百咏·杉青堰》宋代·张尧同
旧使家何在，空寻古柳堤。世情今亦尔，莫笑买臣妻。

《嘉禾百咏·射襄城》宋代·张尧同
此地连江海，曾经古战争。干戈今不见，空有射襄名。

《嘉禾百咏·施墓》宋代·张尧同
苍苔侵坏道，晚雀散空林。莫问人贤否，浮生一古今。

《嘉禾百咏·殳山》宋代·张尧同
丹灶功成后，寥寥掩竹扉。但闻蝉已蜕，不见鹤来归。

《嘉禾百咏·双溪》宋代·张尧同
柔橹声相应，名齐汉魏收。可怜一溪水，分作两塘流。

《嘉禾百咏·水陆院》宋代·张尧同
白昼重门寂，苍苔古殿深。老僧香火罢，松柏夜森森。

《嘉禾百咏·水心亭》宋代·张尧同
波光磨不尽，镜面绝纤尘。照昨红亭子，亭这似美人。

《嘉禾百咏·四城》宋代·张尧同
吴越争雄日，区区在用兵。空余争战地，无处不高城。

《嘉禾百咏·泗洲庵》宋代·张尧同
旧寺丘墟后，重兴岁月赊。莫将閒祸福，容易托僧伽。

《嘉禾百咏·苏小小墓》宋代·张尧同
泉下骨应朽，幽魂独未消。几番清夜月，孤影度南桥。

《嘉禾百咏·桃花亭》宋代·张尧同
不待东风拆，池塘已自春。试看源上客，犹恐是秦人。

《嘉禾百咏·天庆观》宋代·张尧同
寥阳龙已化，华表鹤空悲。欲问梁朝事，惟应老桧知。

《嘉禾百咏·天星河》宋代·张尧同
拍岸浮春渌，菰蒲四远生。纲罗人不到，鱼鸟亦忘情。

《嘉禾百咏·卫墓》宋代·张尧同
惆怅黎阳客，飘流浙水滨。定忘空腹恨，知是赤心人。

《嘉禾百咏·梧桐泾》宋代·张尧同
落落梧桐树，何年作凤鸣。试看千古翠，流尽一溪声。

《嘉禾百咏·五柳桥》宋代·张尧同
为怀陶靖节，无复见其人。谁种桥边柳，犹含旧日春。

《嘉禾百咏·仙鹤亭》宋代·张尧同
杳杳云间路，重重隔翠林。数声清夜后，来伴月边吟。

《嘉禾百咏·羞墓》宋代·张尧同
伤哉负薪子，五十始登朝。空使埋羞处，山花复采樵。

《嘉禾百咏·秀水》宋代·张尧同
好景明於昼，长浮五色波。一竿吾欲钓，来此听渔歌。

《嘉禾百咏·胥山》宋代·张尧同
马革浮尸去，君王太忍人，此山空庙貌，何以劝忠臣。

《嘉禾百咏·徐长者园》宋代·张尧同
丹砂犹未就，白发忽成翁。却有怜春意，栽花向此中。

《嘉禾百咏·徐偃王庙》宋代·张尧同
王有岐夷德，千年貌亦存。我怀三刺史，谁是后来孙。

《嘉禾百咏·宣公桥》宋代·张尧同
祗因裴少保，功业败垂成。往往桥边客，今犹恨未平。

《嘉禾百咏·学绣塔》宋代·张尧同
孤塔岧峣立，犹传学绣人。五尖如好在，针线不胜春。

《嘉禾百咏·雪峰庵》宋代·张尧同
一语合邻悟，师承岂在身。戏言庐墓客，未是报恩人。

《嘉禾百咏·烟雨楼》宋代·张尧同
妙手谁烘染，梳烟沐雨姿。一声长笛晚，人在倚楼时。

《嘉禾百咏·严忌墓》宋代·张尧同
有子如君少，终缘叛国亡。冢前无后嗣，世勿怨张汤。

《嘉禾百咏·杨姑庙》宋代·张尧同
孝德襄陵久，天然与众殊。生男不能养，应合愧杨姑。

《嘉禾百咏·幽澜泉》宋代·张尧同
神女钟灵处，真堪疗渴羌。满甖秋玉色，一酌洒清凉。

《嘉禾百咏·由拳废县》宋代·张尧同
故城人不见，击剑泪空沾。一绝悲声远，今犹说孝帘。

《嘉禾百咏·渔溆》宋代·张尧同
野水连天阔，沧波引钓缗。寄言溪上叟，莫学直钩人。

《嘉禾百咏·御儿》宋代·张尧同
用此临吴战，何人为越谋。夫差曾不寤，亡国始知羞。

《嘉禾百咏·鸳鸯湖》宋代·张尧同
东西两湖水，相并比鸳鸯。湖里鸳鸯鸟，双双锦翼长。

《嘉禾百咏·月波楼》宋代·张尧同
天阔冰壶净，溪平玉鉴寒。卷帘看晚色，鸥鸟并阑干。

《嘉禾百咏·月壕》宋代·张尧同
入径深於坞，沧波近马蹄。每寻莲社友，咫尺走东西。

《嘉禾百咏·云门家舍》宋代·张尧同
满箧藏锋句，家传世几何。远孙无悟解，却笑葛藤多。

《嘉禾百咏·赵老园》宋代·张尧同
藏书几万郑，归老此林泉。不为寻莼鱠，于公亦有贤。

《嘉禾百咏·柘湖》宋代·张尧同
神居阴阳护，寻国捍洪波。莫虑蛟龙怒，年来畏叱呵。

《嘉禾百咏·真如院》宋代·张尧同
田家轻脱屣，聊结净人缘。影外香灯寂，清风百世传。

《嘉禾百咏·槜李城》宋代·张尧同
螳螂方捕楚，黄雀遽乘吴。交怨终亡国，君王到死愚。

《嘉禾百咏·周都官墓》宋代·张尧同
不识君名字，应难问子孙。一丘浮水际，神怪欲谁论。

《嘉禾百咏·朱买臣墓》宋代·张尧同
世事春风转，荣枯一梦间。绣衣人不见，孤冢旧家山。

《嘉禾百咏·竹桥》宋代·张尧同
腰枕政亭北，横斜古渡头。风吹双泪落，恨逐水东流。

《徐家庄》宋代·张尧同
节义穷方见，高名荐玉京。一封天子敕，千载故乡荣。

《飞来峰》宋代·张履信
飞来何处峰，木杪夜千尺。愁猿唤不应，月色同一白。

《冷泉亭》宋代·张履信
水石一栏干，僧归四山静。携琴谱涧泉，月浸夜深冷。

《荷花》宋代·张怡然
芳姿香可人，刚道六郎似。谁谓前哲心，爱莲比君子。

《题常山店壁》宋代·张惠柳
迢递投前店，飕飗守破窗。一灯明复暗，顾影不成双。

《客至》明朝·张承
茅屋三两间，草草避风雨。客来不入门，坐爱千年树。

《戏咏》唐朝·张敬忠
有意嫌兵部，专心望考功。谁知脚蹭蹬，几落省墙东。

《吴江舟中》明朝·张文介
向夕问舟人，吴江将至否？须傍微月中，系船好沽酒。

《醉醒口号》明朝·张文介
夜分醉微醒，山楼半衔月。闺人犹未眠，月底看蚕叶。

《清溪泛舟》唐朝·张旭
旅人倚征棹，薄暮起劳歌。笑揽清溪月，清辉不厌多。

《峡川》元朝·张昱
石与青天近，溪云向客低。自然堪下泪，不是有猿啼。

《水殿纳凉图》元朝·张昱
别殿红绡女，无风亦自凉。栏边是湖水，夜夜宿鸳鸯。

《七夕》元朝·张昱
乞与人间巧，全凭此夜秋。如何针线月，容易下西楼。

《别刘博士》元朝·张昱
只为情如雨，从教醉似泥。免看杨柳色，相送出城西。

《题扬州史左丞扇》元朝·张昱
后土祠前路，金鞍忆旧游。春风双燕子，浑似在扬州。

《诗一首》宋代·张景
我非东方儿，不是牛耕土。欲识我踪迹，一气万物母。

《探梅》宋代·张景
跨蹇度溪桥，处处寻春信。春枝摊蓓蕾，唤仆频频认。

《别离情所钟十二章章四句送定叟弟之官严陵》宋代·张栻
别离情所钟，会合意无斁。如何仅逾岁，复赋弟行役。

《别离情所钟十二章章四句送定叟弟之官严陵》宋代·张栻
岁律亦已暮，风烈雪漫漫。去路阻且长，念子衣裘单。

《别离情所钟十二章章四句送定叟弟之官严陵》宋代·张栻
严之水沦漪，其山复苍苍。子陵钓游地，草木有余光。

《别离情所钟十二章章四句送定叟弟之官严陵》宋代·张栻
我昔临此州，民容拙使君。子行为多谢，慰彼无毫分。

《别离情所钟十二章章四句送定叟弟之官严陵》宋代·张栻
别驾亦何事，休戚理则同。但使民受惠，无论别驾功。

《别离情所钟十二章章四句送定叟弟之官严陵》宋代·张栻
巍巍孤高亭，念我昔所喟。子也时一登，千载起立志。

《别离情所钟十二章章四句送定叟弟之官严陵》宋代·张栻
义路本如砥，利径剧羊肠。何以书子绅，世德不可忘。

《别离情所钟十二章章四句送定叟弟之官严陵》宋代·张栻
自昔谨交际，人情易因循。敬始以念终，君子贵守身。

《别离情所钟十二章章四句送定叟弟之官严陵》宋代·张栻
邻邦吕正字，质疑时以书。校官有袁子，苦语莫厌渠。

《别离情所钟十二章章四句送定叟弟之官严陵》宋代·张栻
藐兹遗体重，相对子与予。祝子以自爱，念不忝厥初。

《别离情所钟十二章章四句送定叟弟之官严陵》宋代·张栻
云满南阳陌，书藏善和宅。行行重回首，无使归思隔。

《别离情所钟十二章章四句送定叟弟之官严陵》宋代·张栻
送子目力短，朔风吹我裾。心焉独如结，子也当念予。

《城南杂咏二十首·采菱舟》宋代·张栻
散策下亭阿，水清鱼可数。却上采菱舟，乘风过南浦。

《城南杂咏二十首·船斋》宋代·张栻
窗低芦苇秋，便有江湖思。久已倦垂纶，游鱼不须避。

《城南杂咏二十首·琮琤谷》宋代·张栻
幽谷竹成阴，悬流着石清。不妨风月夕，来此听琮琤。

《城南杂咏二十首·东渚》宋代·张栻
团团凌风桂，宛在水之东。月色穿林影，却下碧波中。

《城南杂咏二十首·卷云亭》宋代·张栻
云生山气佳，云卷山色静。隐几亦何心，此意相与永。

《城南杂咏二十首·兰涧》宋代·张栻
艺兰北涧侧，涧曲风纡余。原言植根固，芬芳长慰予。

《城南杂咏二十首·丽泽》宋代·张栻
长哦伐木篇，伫立以望子。日暮飞鸟归，门前长春水。

《城南杂咏二十首·柳堤》宋代·张栻
前年种垂柳，已复如许长。长条莫攀折，留待映沧浪。

《城南杂咏二十首·梅堤》宋代·张栻
亭亭堤上梅，历历波间影。岁晚忆夫君，寂寞烟渚静。

《城南杂咏二十首·蒙轩》宋代·张栻
开轩仅寻丈，水竹亦萧疎。客来须起敬，题榜了翁书。

《城南杂咏二十首·纳湖》宋代·张栻
原原锡潭水，汇此南城阴。岸花有开落，水盈无浅深。

《城南杂咏二十首·南阜》宋代·张栻
湘水接洞庭，秋山见遥碧。南阜时一登，搔首意无斁。

《城南杂咏二十首·山斋》宋代·张栻
叠石小峥嵘，修篁高下生。地偏人迹罕，古井辘轳鸣。

《城南杂咏二十首·石濑》宋代·张栻
流泉自清写，触石短长鸣。穷年竹根底，和我读书声。

《城南杂咏二十首·书楼》宋代·张栻
高楼出林杪，中有千载书。昔人不可见，倚槛意何如。

《城南杂咏二十首·听雨舫》宋代·张栻
风吹渡头雨，摵摵蓬上声。欣然会心处，端复与谁评。

《城南杂咏二十首·西屿》宋代·张栻
系舟西岸边，幅巾自来去。岛屿花木深，蝉鸣不知处。

《城南杂咏二十首·咏归桥》宋代·张栻
四序有佳趣，今古盖共兹。桥边独微吟，回首忘所之。

《城南杂咏二十首·月榭》宋代·张栻
危阑明倒影，面面涌金波。何处无佳月，惟应此地多。

《城南杂咏二十首·濯清亭》宋代·张栻
芙蓉岂不好，濯濯清涟漪。采之不盈把，怊怅暮忘饥。

《和元晦方广版屋》宋代·张栻
葺盖非陶埴，年深自碧差。如何乱心曲，不忍诵秦诗。

《平时兄弟间十三章四句送定叟弟之官桂林》宋代·张栻
平时兄弟间，未省别离味。别时已不堪，别后何由慰。

《平时兄弟间十三章四句送定叟弟之官桂林》宋代·张栻
庭萱既荒芜，彩绶委尘土。子叹予咨嗟，寒窗夜风雨。

《平时兄弟间十三章四句送定叟弟之官桂林》宋代·张栻
逮此闲暇日，赖有先世书。与子共紬绎，舍去情何如。

《平时兄弟间十三章四句送定叟弟之官桂林》宋代·张栻
呜呼忠献公，典则垂后裔。遗言故在耳，夕阳当自厉。

《平时兄弟间十三章四句送定叟弟之官桂林》宋代·张栻
何以嗣先烈，匪论达与穷。永惟正大体，不远日用中。

《平时兄弟间十三章四句送定叟弟之官桂林》宋代·张栻
履度如履冰，犹恐有不及。毫厘傥不念，放去如决拾。

《平时兄弟间十三章四句送定叟弟之官桂林》宋代·张栻
事业无欲速，燕逸不可求。速成适多害，求逸翻成忧。

《平时兄弟间十三章四句送定叟弟之官桂林》宋代·张栻
南山有佳木，柯叶正敷荣。原图岁晚功，大用宁小成。

《平时兄弟间十三章四句送定叟弟之官桂林》宋代·张栻
岁晚岂不念，风雨漂摇之。但当护木根，纷纭尔何为。

《平时兄弟间十三章四句送定叟弟之官桂林》宋代·张栻
岭海坐清静，府公金玉姿。幕府省文书，简编可委蛇。

《平时兄弟间十三章四句送定叟弟之官桂林》宋代·张栻
十步有茂草，会府宜多贤。新仁古所贵，更诵伐木篇。

《平时兄弟间十三章四句送定叟弟之官桂林》宋代·张栻
闻之元城公，南州宜止酒。止酒纵未能，少饮还得不。

《平时兄弟间十三章四句送定叟弟之官桂林》宋代·张栻
子行日以远，我思日以长。政或少閒暇，书来不可忘。

《题曾氏山园十一咏·北山》宋代·张栻
南山烟雨霏，北山风露多。衣沾非所惜，屦湿知如何。

《题曾氏山园十一咏·菊隐》宋代·张栻
不肯竞桃李，甘心同艾蒿。德人一题品，愈觉风味高。

《题曾氏山园十一咏·橘沜》宋代·张栻
我家湘水滨，年年赋徕服。君家百亩田，晚岁千树绿。

《题曾氏山园十一咏·君子亭》宋代·张栻
嘉莲秉嘉质，解后逢赏音。翁岂玩物者，寄意一何深。

《题曾氏山园十一咏·蓼步》宋代·张栻
扁舟横薄莫，渺渺蓼知秋。家山有江湖，何必赋远游。

《题曾氏山园十一咏·梅沼》宋代·张栻
寒梅只自芳，野水有余清。山空岁云暮，妙意相发明。

《题曾氏山园十一咏·尚絅堂》宋代·张栻
昔人为己学，深旨妙隐微。三复尚絅章，服膺原无违。

《题曾氏山园十一咏·霜杰》宋代·张栻
种松苦难长，松长还耐久。莫和目前思，但种门前柳。

《题曾氏山园十一咏·桃花坞》宋代·张栻
花开山与明，花落水流去。行人欲寻源，只在山深处。

《题曾氏山园十一咏·夕阳台》宋代·张栻
日暮天无风，岸巾夕阳中。回首发遐想，明月已升东。

《题曾氏山园十一咏·吟风桥》宋代·张栻
桥边风月佳，俯仰有余思。无忘履冰心，方识吟风意。

《汉宫曲》明朝·张楷
日暮上帘钩，春花压翠楼。忽闻宣召急，罗帕掩箜篌。

《金陵怀古》明朝·张楷
落日沧江雨，东风废苑春。莫言三国士，犹胜六朝臣。

《窗上》宋代·张榘
窗上月朦胧，香芸鼻观通。了无梅竹影，猛省在舟中。

《题啄蜂雀井团雀二图》宋代·张榘
游蜂从何来，饥雀巧相遇。谁其释纷拿，放汝采花去。

《题啄蜂雀井团雀二图》宋代·张榘
日暮投荒榛，吻利腹良馁。尔竟何所争，固结不可解。

《蛰龙潭》宋代·张沃
蛰龙潭里蛰，潭上风波急。一旦飞上天，鱼暇不能及。

《长门春思》明朝·张泰
露重花垂泣，烟深柳暗颦。如何清禁里，有此断肠春。

《灵岩一线天》宋代·张清子
一画起于乾，先天至后天。灵岩天一线，想在伏羲前。

《戒惜字纸》宋代·张渊微仆
万般诸字文，即与藏经同。安在不净处，堕作厕中虫。

《罗盏山》宋代·张灏
道盏原非盏，言罗不是罗。只因山突起，个个尽如螺。

《宿洞霄虚白房》宋代·张炜
列岫宗奇观，藤萝结翠门。隔岩龙唤雨，云走半窗昏。

《长信宫》宋代·张玉孃
珠箔疏流月，莺归定绣裳。宫西灯火合，歌吹起昭阳。

《华清宫》宋代·张玉孃
柳暗春风远，花飞香梦残。夜深明月度，寂寞玉雕兰。

《开坐口谣》宋代·张玉孃
独坐看花枝，无言又咏垂。疾婢不知意，问我心恨谁。

《哭沈生》宋代·张玉孃
中路娄长别，夜寒如隋雪。顾将今日意，化作阳台云。

《龙鳞石》宋代·张玉孃
古石横青壁，苍蛟松下蟠。日斜山气湿，瘦甲动馀寒。

《梅花》宋代·张玉孃
潇渍石池边，清標出自然。东风零乱后，蜕甲玉蜿蜒。

《秋夜长》宋代·张玉孃
秋风生夜凉，风凉秋夜长。贫看山月白，清露温衣裳。

《题书小景》宋代·张玉孃
山合云初尽，溪阴下夕阳。贫看无限好，柳底坐秋光。

《听琴》宋代·张玉孃
竹外结枯桐，琅琅生松风。听来还自惜，坐对独花红。

《西楼晚眺》宋代·张玉孃
向晚登高楼，帘妆楼上头。白烟凝野水，望断使人愁。

《夜鹭》宋代·张玉孃
白鹭宿秋陂，夜寒如隋雪。久立不飞去，月明霜气冽。

《幽成四景·窗月》宋代·张玉孃
山月流素晖，小窗绝嚣乡。四壁寂无声，合座生灵爽。

《幽成四景·蛩音》宋代·张玉孃
落木旧山寺，霜清叶扫风。已无鸡犬声，虚殿鸣秋蛩。

《幽成四景·山色》宋代·张玉孃
远山翠不减，满庭摇空青。坐对太古色，终日有馀情。

《幽成四景·水光》宋代·张玉孃
渺渺涵秋色，澄澄生晓烟。四山潦初歇，寒玉一溪完。

《诗一首》宋代·张珍奴
逢师许多时，不说些儿个。及至如今闷，损我援笔末。

《杨白花》明朝·张璨
轻盈杨白花，风吹渡江去。金屋闭重重，莫锁杨花住。

《婕妤春怨》明朝·张璨
太液柳垂丝，昭阳花满枝。如何长信草，独是见春迟。

《金井怨》明朝·张璨
照井怨憔悴，顾影莫垂泪。犹胜张丽华，怆惶井中坠。

《洞石岩》唐朝·张登
山断开元蝎，龛留大业僧。七年驰便路，三蹑石梯层。

《句》唐朝·张登
孤高齐帝石，萧洒晋亭峰。境旷穷山外，城标涨海头。

《贫女》唐朝·张碧
岂是昧容华，岂不知机织。自是生寒门，良媒不相识。

《幽思》唐朝·张碧
金炉烟霭微，银釭残影灭。出户独裴回，落花满明月。

《闲咏》明朝·张祐
池上新荷绿，风清白鹭飞。采莲人已去，水面落红衣。

《相和歌辞·玉树后庭花》唐朝·张祜
轻车何草草，独唱后庭花。玉座谁为主，徒悲张丽华。

《相和歌辞·莫愁乐》唐朝·张祜
侬居石城下，郎到石城游。自郎石城出，长在石城头。

《相和歌辞·襄阳乐》唐朝·张祜
大堤花月夜，长江春水流。东风正上信，春夜特来游。

《杂曲歌辞·自君之出矣》唐朝·张祜
自君之出矣，万物看成古。千寻葶苈枝，争奈长长苦。

《宫词》唐朝·张祜
自倚能歌曲，先皇掌上怜。新曲何处唱？肠断李延年。

《何满子》唐朝·张祜
故国三千里，深宫二十年。一声何满子，双泪落君前。

《宫词》唐朝·张祜
故国三千里，深宫二十年。一声何满子，双泪落君前。

《高闲上人》唐朝·张祜
座上辞安国，禅房恋沃州。道心黄叶老，诗思碧云秋。

《胡渭州》唐朝·张祜
杨柳千寻色，桃花一苑芳。风吹入帘里，唯有惹衣香。

《夕次竟陵》唐朝·张祜
南风吹五两，日暮竟陵城。肠断巴江月，夜蝉何处声。

《信州水亭》唐朝·张祜
南檐架短廊，沙路白茫茫。尽日不归处，一庭栀子香。

《七里濑渔家》唐朝·张祜
七里垂钓叟，还傍钓台居。莫恨无名姓，严陵不卖鱼。

《梦江南》唐朝·张祜
行吟洞庭句，不见洞庭人。尽日碧江梦，江南红树春。

《将离岳州留献徐员外》唐朝·张祜
高斋长对酒，下客亦沾鱼。不为江南去，还来郡北居。

《题彭泽卢明府新楼》唐朝·张祜
碧落新楼迥，清池古树闲。先贤尽为宰，空看县南山。

《赠禅师》唐朝·张祜
坐见三生事，宗传一衲来。已知无法说，心向定中灰。

《江南逢故人》唐朝·张祜
河洛多尘事，江山半旧游。春风故人夜，又醉白蘋洲。

《松江怀古》唐朝·张祜
碧树吴洲远，青山震泽深。无人踪范蠡，烟水暮沈沈。

《书愤》唐朝·张祜
三十未封侯，颠狂遍九州。平生镆铘剑，不报小人雠。

《题孟处士宅》唐朝·张祜
高才何必贵，下位不妨贤。孟简虽持节，襄阳属浩然。

《首阳竹》唐朝·张祜
首阳山下路，孤竹节长存。为问无心草，如何庇本根。

《题僧影堂》唐朝·张祜
寒叶坠清霜，空帘著烬香。生前既无事，何事更悲伤。

《边思》唐朝·张祜
苏武节旌尽，李陵音信稀。花当陇上发，人向陇头归。

《禅窝》明朝·张简
草窝双树下，借与定僧居。会得虚空境，坐卧总从渠。

《和铁厓小临海》明朝·张简
海静不扬波，仙人鞚鹤过。灵峰七十二，何处月明多。

《和铁厓小临海》明朝·张简
扁舟下彭蠡，望见古君山。只道支机石，移来天汉湾。

《和铁厓小临海》明朝·张简
龙子丹砂鬛，金芒耀水盆。真人忽骑去，霹雳破天根。

《和铁厓小临海》明朝·张简
夜过洞庭曲，青山玉作堆。仙人吹铁笛，白鹤自飞来。

《和铁厓小临海》明朝·张简
雨过积金顶，芙蓉万朵青。神鱼不飞去，风伏翠涛腥。

《和铁厓小临海》明朝·张简
忆坐松根石，相见说大还。昆仑云一朵，唤作九华山。

《和铁厓小临海》明朝·张简
仙花云万叠，浩劫与春开。却笑珊瑚树，焦枯作死灰。

《和铁厓小临海》明朝·张简
海上三神峤，尝看羽盖飘。玉虹三百丈，嘘气结成桥。

《和杨铁厓小临海四首》明朝·张简
忆坐松根石，相看说大还。昆仑云一朵，唤作九华山。

《和杨铁厓小临海四首》明朝·张简
仙花云万叠，浩劫与春开。却笑珊瑚树，焦枯作死灰。

《和韦开州盛山十二首·宿云亭》唐朝·张籍
清净当深处，虚明向远开。卷帘无俗客，应只见云来。

《和韦开州盛山十二首·梅溪》唐朝·张籍
自爱新梅好，行寻一径斜。不教人扫石，恐损落来花。

《和韦开州盛山十二首·茶岭》唐朝·张籍
紫芽连白蕊，初向岭头生。自看家人摘，寻常触露行。

《和韦开州盛山十二首·流杯渠》唐朝·张籍
渌酒白螺杯，随流去复回。似知人把处，各向面前来。

《和韦开州盛山十二首·盘石磴》唐朝·张籍
垒石盘空远，层层势不危。不知行几匝，得到上头时。

《和韦开州盛山十二首·桃坞》唐朝·张籍
春坞桃花发，多将野客游。日西殊未散，看望酒缸头。

《和韦开州盛山十二首·竹岩》唐朝·张籍
独入千竿里，缘岩踏石层。笋头齐欲出，更不许人登。

《和韦开州盛山十二首·琵琶台》唐朝·张籍
台上绿萝春，闲登不待人。每当休暇日，著履戴纱巾。

《胡芦沼》唐朝·张籍
曲沼春流满，新蒲映野鹅。闲斋朝饭后，拄杖绕行多。

《隐月岫》唐朝·张籍
月出深峰里，清凉夜亦寒。每嫌西落疾，不得到明看。

《绣衣石榻》唐朝·张籍
山城无别味，药草兼鱼果。时到绣衣人，同来石上坐。

《上士泉瓶》唐朝·张籍
阶上一眼泉，四边青石甃。唯有护净僧，添瓶将盥漱。

《送远客》唐朝·张籍
憔悴远归客，殷勤欲别杯。九星坛下路，几日见重来。

《寄西峰僧》唐朝·张籍
松暗水涓涓，夜凉人未眠。西峰月犹在，遥忆草堂前。

《禅师》唐朝·张籍
独在西峰顶，年年闭石房。定中无弟子，人到为焚香。

《惜花》唐朝·张籍
山中春已晚，处处见花稀。明日来应尽，林间宿不归。

《题晖师影堂》唐朝·张籍
日早欲参禅，竟无相识缘。道场今独到，惆怅影堂前。

《泾州塞》唐朝·张籍
行到泾州塞，唯闻羌戍鼙。道边古双堠，犹记向安西。

《野田》唐朝·张籍
漠漠野田草，草中牛羊道。古墓无子孙，白杨不得老。

《岸花》唐朝·张籍
可怜岸边树，红蕊发青条。东风吹渡水，冲着木兰桡。

《别于鹄》唐朝·张籍
离灯及晨辉，行人起复思。出门两相顾，青山路逶迤。

《和吕御史咏院中丛竹》唐朝·张纮
闻君庭竹咏，幽意岁寒多。叹息为冠小，良工将奈何。

《潇湘八景诗·洞庭夜月》宋代·张经
秋夜净无云，嫦娥展孤镜。灏气浸澄波，荡漾光还定。

《潇湘八景诗·江天暮雪》宋代·张经
江上雪纷纷，风寒天已暮。中有泛舟人，兴尽迷归路。

《潇湘八景诗·平沙落雁》宋代·张经
唤侣下寒汀，争宿芦花萼。夜半渔翁过，惊起还飞落。

《潇湘八景诗·山市晴岚》宋代·张经
茅屋开山脚，岚光映日光。行人消野兴，个个醉壶觞。

《潇湘八景诗·潇湘夜雨》宋代·张经
终夜雨潇潇，闷杀孤舟客。滴滴打蓬声，错讶灵妃瑟。

《潇湘八景诗·烟寺晚钟》宋代·张经
野烟寺初暝，僧添宝篆香。鲸音送残照，敲落楚天霜。

《潇湘八景诗·渔村夕照》宋代·张经
日落大江头，返照江村里。独有羡鱼翁，垂纶收不起。

《潇湘八景诗·远浦归帆》宋代·张经
极浦一帆回，招招近岸开。倚船试相问，莫是故乡来。

《感怀》唐朝·张继
调与时人背，心将静者论。终年帝城里，不识五侯门。

《长相思》唐朝·张继
辽阳望河县，白首无由见。海上珊瑚枝，年年寄春燕。

《人日代客子是日立春》唐朝·张继
人日兼春日，长怀复短怀。遥知双彩胜，并在一金钗。

《寄郑员外》唐朝·张继
经月愁闻雨，新年苦忆君。何时共登眺，整屐待晴云。

《饮李十二宅》唐朝·张继
重门敞春夕，灯烛霭馀辉。醉我百尊酒，留连夜未归。

《鸡》宋代·张继先
鸡德灵居五，峨冠凤彩新。五更大张口，唤醒梦中人。

《炼丹岩留题》宋代·张继先
鹤来松有客，苔去石无衣。黄金浮世在，白发故人稀。

《青城洞阳大人》宋代·张继先
青城老洞翁，名籍丹台上。日日诵黄庭，感得祥云降。

《诗一首》宋代·张继先
白云闲似我，我似白云闲。二物俱无心，逍遥天地间。

《书林管辖扇》宋代·张继先
九鸾陪玉兽，八凤荐金芝。青童歌妙曲，玄女唱清词。

《戏吟》宋代·张继先
落魄正当年，人皆笑我颠。乾坤时运动，沦海渺无边。

《野轩偶书》宋代·张继先
日日双萤火，乾坤一鹊巢。野轩有凉户，谁敢等闲敲。

《竹》宋代·张继先
雨过江皋净，风来庭槛清。此君故人好，入夜听秋声。

《绝句》唐朝·张翚
茫茫烟水上，日暮阴云飞。孤坐正愁绪，湖南谁捣衣。

《梅花十咏·半开》宋代·张至龙
五出稍敷露，不受尘目爱。鲜鲜着精神，独於此时最。

《梅花十咏·半谢》宋代·张至龙
旋随琼霙飞，绕我茆屋角。结子意渐浓，岂为羌管落。

《梅花十咏·蓓蕾》宋代·张至龙
历历衔冰霜，缀作珠的皪。香色俱浑然，花中之太极。

《梅花十咏·大实》宋代·张至龙
圆碧日益肥，磊落压枝重。虽然苦味酸，酸中藏大用。

《梅花十咏·梅梢》宋代·张至龙
根清条不肥，影落明月地。凄凄欲寒时，胚腪已生意。

《梅花十咏·全开》宋代·张至龙
昨夜东风多，花神莫之御。玉立对幽人，士分心情吐。

《梅花十咏·全谢》宋代·张至龙
冰花不留丁，收香尽藏白。一朝作陈人，逊与桃李出。

《梅花十咏·小实》宋代·张至龙
青青长朱裳，小摘脆不堕。勿欺如豆微，中怀仁已大。

《梅花十咏·欲开》宋代·张至龙
凝成姑射姿，幽洁世所独。春近迫芳心，羞涩破唇玉。

《梅花十咏·欲谢》宋代·张至龙
垂垂雪中枝，暗里度香远。忽动调羹机，黏枝花力软。

《演雅十章》宋代·张至龙
麒麟感世出，凤凰览德至。人苟常见之，应不指为瑞。

《演雅十章》宋代·张至龙
櫩蛛巧经纲，林鸠拙营巢。孰知拙反胜，纲坏巢独牢。

《演雅十章》宋代·张至龙
雀食野人田，燕栖公子堂。野情饥亦乐，依人难久长。

《演雅十章》宋代·张至龙
猩猩陨机穽，鹦鹉鏁金笼。言笑适为累，缄嘿斯保躬。

《演雅十章》宋代·张至龙
蚕饱办丝课，蜂忙供蜜工。役役为人劳，衣食还自空。

《演雅十章》宋代·张至龙
鹊鸣人共怜，乌鸣人共嫉。只因声妍媸，何心报凶吉。

《演雅十章》宋代·张至龙
江鳞行比目，沙鸳睡交颈。不知山兔寒，清夜雇蟾影。

《演雅十章》宋代·张至龙
饥鹰健搏兔，馋鹭勤捕鱼。各为口腹累，不闻有驺虞。

《演雅十章》宋代·张至龙
犬眠苍玉地，猫卧香绮丛。徜无鼠与盗，猫犬命亦穷。

《演雅十章》宋代·张至龙
墨鱼黑覆形，火萤明照身。拙於用显晦，踪迹徒自陈。

《寓兴十首》宋代·张至龙
孤灯照长夜，膏尽灯影灭。划见窗户间，鲜鲜有明月。

《寓兴十首》宋代·张至龙
日夜江水流，不海水不止。孰谓流去者，不是海中水。

《寓兴十首》宋代·张至龙
东日照瓦霜，西向界余白。莫言日不到，日光来未及。

《寓兴十首》宋代·张至龙
迟月上深夜，新蟾不终夕。何如月圆时，通宵照无极。

《寓兴十首》宋代·张至龙
种鞠一百丛，九月开盈枝。莫言无好花，好花开罗迟。

《寓兴十首》宋代·张至龙
庭前无繁植，疎竹附梅坡。虽然无巨荫，明月飞来多。

《寓兴十首》宋代·张至龙
草虫设细纲，小穽不可见。日日朝露中，群白草间现。

《寓兴十首》宋代·张至龙
高风吹秋霜，庭前百草死。谁知草有根，昨夜东风起。

《寓兴十首》宋代·张至龙
夏月灌鞠根，见花在秋日。先时不施工，临花已何及。

《寓兴十首》宋代·张至龙
十年插柳枝，今与高树齐。垂条绿春风，上有流莺啼。

《别持上人》宋代·张良臣
藏竹永和字，浣花天宝诗。清江入舟楫，忍泪别僧持。

《和潘孟阳春日雪回文绝句》唐朝·张荐
迟迟日气暖，漫漫雪天春。知君欲醉饮，思见此交亲。

《歌》唐朝·张衡
浩浩阳春发。杨柳何依依。百鸟自南归。翱翔萃我枝。

《青田壶碧筩酒》宋代·张表臣
酿忆青田核，觞宜碧藕筩。直须千日醉，莫放一杯空。

《伤胡少汲兵败》宋代·张表臣
选将他年重，作师此日难。伤心闵东道，白首戴南冠。

《婺州山中》宋代·张表臣
作畎捉檐卸，呼田欸乃侬。山塘莫车水，梅雨正分龙。

《奉宇文黄门融酒》唐朝·张说
圣德垂甘露，天章下大风。又乘黄阁赏，愿作黑头公。

《奉裴中书光庭酒》唐朝·张说
西掖恩华降，南宫命席阑。讵知鸡树后，更接凤池欢。

《清夜酌》唐朝·张说
秋阴士多感，雨息夜无尘。清樽宜明月，复有平生人。

《醉中作》唐朝·张说
醉后乐无极，弥胜未醉时。动容皆是舞，出语总成诗。

《送梁知微渡海东》唐朝·张说
今日此相送，明年此相待。天上客星回，知君渡东海。

《寄刘道士舄》唐朝·张说
真人降紫气，邀我丹田宫。远寄双飞舄，飞飞不碍空。

《书香能和尚塔》唐朝·张说
大师捐世去，空馀法力在。远寄无碍香，心随到南海。

《被使在蜀》唐朝·张说
即今三伏尽，尚自在临邛。归途千里外，秋月定相逢。

《正朝摘梅》唐朝·张说
蜀地寒犹暖，正朝发早梅。偏惊万里客，已复一年来。

《广州江中作》唐朝·张说
去国年方晏，愁心转不堪。离人与江水，终日向西南。

《江中诵经》唐朝·张说
实相归悬解，虚心暗在通。澄江明月内，应是色成空。

《钦州守岁》唐朝·张说
故岁今宵尽，新年明旦来。愁心随斗柄，东北望春回。

《元朝》唐朝·张说
今岁元日乐，不谢往年春。知向来心道，谁为昨夜人。

《又》唐朝·张说
春来半月度，俗忌一时闲。不酌他乡酒，惟堪对楚山。

《岳州看黄叶》唐朝·张说
白首看黄叶，徂颜复几何。空惭棠树下，不见政成歌。

《三月闺怨》唐朝·张说
三月时将尽，空房妾独居。蛾眉愁自结，鬓发没情梳。

《蜀道后期》唐朝·张说
客心争日月，来往预期程。秋风不相待，先至洛阳城。

《和遗绡女子》宋代·张资
香来著吾怀，先想织织手。果遇赠香人，经年何恨久。

《春情》唐朝·张起
画阁余寒在，新年旧燕归。梅花犹带雪，未得试春衣。

《横江》宋代·张邵
横江一片碧，携鹤上鱼船。收纶不成下，却抱钓竿眠。

《礼法门寺真身塔》宋代·张问
众生瞻窣堵，回向大觉身。内顾六尺躯，一雨无诸尘。

《句》宋代·张顺之
金衣数公子，端是贤友生。羽毛元自好，喉舌向来清。

《咏燕》唐朝·张鷟
变石身犹重，衔泥力尚微。从来赴甲第，两起一双飞。

《次韵和纯甫游宝掌遇雨》宋代·强至
游骑来逢雨，宁全是折磨。山神应洗路，恐惹俗尘多。

《龟峰》宋代·强至
一峰如龟横，得自禅翁说。众山迤逦来，宛然此前列。

《暮春伯宪留饮席上走笔戏成二首》宋代·强至
春从花际来，却向天边去。莺蝶空徘徊，寻春不知处。

《暮春伯宪留饮席上走笔戏成二首》宋代·强至
春去无多日，勤来把酒卮。残花聊点缀，犹胜对空枝。

《穴泉》宋代·强至
泠泠西穴间，终日滴甘乳。道傍渴者多，切莫饮豺虎。

《有待》宋代·强至
来时帘卷昼，坐久竹移阴。有待无消息，南窗睡兴深。

《仙钱诗》明朝·彻鉴堂
为种蟠桃树，千年一颗生。是谁来窃去，唯问董双成。

《下山逢故夫》唐朝·徐之才
踟蹰下山妇，共申别离久。为问织缣人，何必长相守。

《途中览镜》唐朝·徐九皋
四海游长倦，百年愁半侵。赖窥明镜里，时见丈夫心。

《咏棕树》唐朝·徐仲雅
叶似新蒲绿，身如乱锦缠。任君千度剥，意气自冲天。

《诗一首》宋代·徐似道
植杞必植梓，艺兰仍艺荪。过庭遗训在，凿楹故书存。

《题雪巢》宋代·徐似道
巢余太古雪，人有正始风。头如雪絮白，面作春桃红。

《萱草花》宋代·徐似道
莫讶萱枝小，能施宫样妆。只缘沾染足，绝似杜兰香。

《冰壶》宋代·徐冲渊
一泓虽浅清，长时自甘冷。可怜病渴人，临深垂短绠。

《香炉峰》唐朝·徐凝
香炉一峰绝，顶在寺门前。尽是玲珑石，时生旦暮烟。

《白铜鞮》唐朝·徐凝
騕褭锦障泥，楼头日又西。留欢住不住，素齿白铜鞮。

《杨叛儿》唐朝·徐凝
哀怨杨叛儿，骀荡郎知否。香死博山炉，烟生白门柳。

《春寒》唐朝·徐凝
乱雪从教舞，回风任听吹。春寒能作底，已被柳条欺。

《庐山独夜》唐朝·徐凝
寒空五老雪，斜月九江云。钟声知何处，苍苍树里闻。

《天台独夜》唐朝·徐凝
银地秋月色，石梁夜溪声。谁知屐齿尽，为破烟苔行。

《送寒岩归士》唐朝·徐凝
不挂丝纩衣，归向寒岩栖。寒岩风雪夜，又过岩前溪。

《送陈司马》唐朝·徐凝
家寄茅洞中，身游越城下。宁知许长史，不忆陈司马。

《武夷山仙城》唐朝·徐凝
武夷无上路，毛径不通风。欲共麻姑住，仙城半在空。

《浙西李尚书奏毁淫昏庙》唐朝·徐凝
传闻废淫祀，万里静山陂。欲慰灵均恨，先烧靳尚祠。

《酬相公再游云门寺》唐朝·徐凝
远羡五云路，逶迤千骑回。遗簪唯一去，贵赏不重来。

《问渔叟》唐朝·徐凝
生事同漂梗，机心在野船。如何临逝水，白发未忘筌。

《云封庵》唐朝·徐凝
登岩背山河，立石秋风里。隐见浙江涛，一尺东沟水。

《招玉川子咏新文》唐朝·徐希仁
清气宿我心，结为清泠音。一夜吟不足，君来相和吟。

《玉阶怨》明朝·徐庸
宫院生秋草，流萤入夜飞。玉阶零白露，凉沁越罗衣。

《春日曲》宋代·徐照
中妇扫蚕蚁，挈篮桑树间。小姑摘新茶，日斜下前山。

《路上花》宋代·徐照
富女易生骄，贫女难保节。殷勤路上花，行人意先折。

《缲丝曲》宋代·徐照
荻箔争收茧，瓢轮斗卷丝。未充身上着，先卖给朝饥。

《三阁词二首》宋代·徐照
龚孔与丽华，迷昏章宵昼。只知欢似前，岂知祸萌后。

《三阁词二首》宋代·徐照
三阁变瓦砾，欢乐一时休。草没石井栏，草亦为汝羞。

《三峡吟》宋代·徐照
山水七百里，上有青枫林。啼猿不自愁，愁落行人心。

《山中吟》宋代·徐照
小竖驱牛羊，日照山下道。山翁家业贫，青松不得老。

《同地歌》宋代·徐照
堂前种黄葵，百结种葵畔。同地不同心，徒令永相见。

《湘江曲》宋代·徐照
湘江无潮水，日夜一向流。别心无彼此，两处各悠悠。

《自君之出矣》宋代·徐照
自君之出矣，心意远相随。拆破唐人绢，经经是双丝。

《自君之出矣》宋代·徐照
自君之出矣，玉鉴生尘垢。莲子种成荷，曷时可成藕。

《自君之出矣》宋代·徐照
自君之出矣，懒妆眉黛浓。愁心如屋漏，点点不移床。

《怨词》明朝·徐熥
一从闭深宫，不复徵歌舞。房中今夜声，是妾当年谱。

《梦成》宋代·徐玑
向晚菱歌起，风平水不流。鸳鸯两相逐，飞过采莲舟。

《酴醾》宋代·徐玑
业业扶重蕊，微风动弱枝。北人言语巧，史作菊酴醾。

《失题》唐朝·徐璧
双燕今朝至，何时发海滨。窥檐向人语，如道故乡春。

《舟夜》明朝·徐良彦
席边即水底，篷外是霜天。偶得寒更句，孤舟烛不燃。

《青青水中蒲》明朝·徐贲
青青水中蒲，织作团团扇。不肯赠傍人，自掩春风面。

《北苑侍宴杂咏诗·风》唐朝·徐铉
昨朝才解冻，今日又开花，帝力无人识，谁知玩物华。

《北苑侍宴杂咏诗·菊》唐朝·徐铉
细丽披金彩，气氲散远馨。泛杯频奉赐，缘解制颓龄。

《北苑侍宴杂咏诗·水》唐朝·徐铉
碧草垂低岸，东风起细波。横汾从游宴，何谢到天河。

《北苑侍宴杂咏诗·松》唐朝·徐铉
细韵风中远，寒青雪后浓。繁阴堪避雨，效用待东封。

《北苑侍宴杂咏诗·竹》唐朝·徐铉
劲节生宫苑，虚心奉豫游。自然名价重，不羡渭川侯。

《观人读春秋》唐朝·徐铉
日觉儒风薄，谁将霸道羞。乱臣无所戄，何用读春秋。

《离歌辞五首》唐朝·徐铉
莫折红芳树，但知尽意看。狂风幸无意，那忍折教残。

《离歌辞五首》唐朝·徐铉
朝日城南路，旌旗照绿无。使君何处去，桑下觅罗敷。

《离歌辞五首》唐朝·徐铉
事与年俱往，情将分更深。莫惊客鬓改，只是旧时心。

《离歌辞五首》唐朝·徐铉
暂别劳相送，佳期愿莫违。朱颜不须老，留取待郎归。

《离歌辞五首》唐朝·徐铉
拂匣收珠佩，回灯拭薄妆。莫嫌春夜短，匹似楚襄王。

《清明日清远峡作》唐朝·徐铉
岭外春过半，途中火又新。殷勤清远峡，留恋北归人。

《送阮洗马之全州》唐朝·徐铉
望苑回先马，山城驻使车。塗中值归雁，频寄北来书。

《送下博陈员外》唐朝·徐铉
旷望丛台路，飘颻楚塞人。琴堂无故旧，何计免沾巾。

《题雷公井》唐朝·徐铉
掩霭愚公谷，萧廖羽客家。俗人知处所，应为有桃花。

《天阙山绝句》唐朝·徐铉
散庭爱山客，凄凉怀古心。寒风天阙晚，尽日倚轩吟。

《行园树》唐朝·徐铉
松节凌霜久，蓬根逐吹频。群生各有性，桃李但争春。

《自题山亭三首》唐朝·徐铉
簪组非无累，园林未是归。世喧长不到，何必故山薇。

《自题山亭三首》唐朝·徐铉
小舫行乘月，高斋卧看山。退公聊自足，争敢望长闲。

《自题山亭三首》唐朝·徐铉
跂石仍临水，披襟复持冠。机心忘未得，棋局与鱼竿。

《观人读春秋》唐朝·徐铉
日觉儒风薄，谁将霸道羞。乱臣无所惧，何用读春秋。

《天阙山绝句》唐朝·徐铉
散诞爱山客，凄凉怀古心。寒风天阙晚，尽日倚轩吟。

《行园树》唐朝·徐铉
松节凌霜久，蓬根逐吹频。群生各有性，桃李但争春。

《题雷公井》唐朝·徐铉
掩霭愚公谷，萧寥羽客家。俗人知处所，应为有桃花。

《清明日清远峡作》唐朝·徐铉
岭外春过半，途中火又新。殷勤清远峡，留恋北归人。

《依韵和令公大王蔷薇诗》唐朝·徐铉
绿树成阴后，群芳稍歇时。谁将新濯锦，挂向最长枝。

《北苑侍宴杂咏诗·竹》唐朝·徐铉
劲节生宫苑，虚心奉豫游。自然名价重，不羡渭川侯。

《北苑侍宴杂咏诗·松》唐朝·徐铉
细韵风中远，寒青雪后浓。繁阴堪避雨，效用待东封。

《北苑侍宴杂咏诗·水》唐朝·徐铉
碧草垂低岸，东风起细波。横汾从游宴，何谢到天河。

《北苑侍宴杂咏诗·风》唐朝·徐铉
昨朝才解冻，今日又开花。帝力无人识，谁知玩物华。

《北苑侍宴杂咏诗·菊》唐朝·徐铉
细丽披金彩，氛氲散远馨。泛杯频奉赐，缘解制颓龄。

《秋词》唐朝·徐锴
井梧纷堕砌，寒雁远横空。雨久莓苔紫，霜浓薜荔红。

《舟中杂咏》宋代·徐霖
绿树坐黄鹂，青秧点白鹭。睡起倚船窗，知是江南路。

《舟中杂咏》宋代·徐霖
今夜河西宿，无眠但数更。并船何处客，吹笛到天明。

《翠蛟亭》宋代·怡然
萦纡九锁山，棱层几叠水。谁令翻其源，银涛迸石髓。

《翠蛟亭》宋代·怡然
擘石斗雷霆，蛟乎尔□怒。会当卷银河，凌空泻甘澍。

《隔凡柱》宋代·怡然
一柱悬通衢，可望不可进。老仙指谓予，傍边有捷径。

《石宝盖》宋代·怡然
圆顶环珠幡，久与石俱化。我执黄庭经，跏趺坐其下。

《度揭鸿岭》唐朝·慕容韦
闽越曾为塞，将军旧置营。我歌空感慨，西北望神京。

《题画小景》明朝·憨山大师
流云覆春山，轻寒冻欲坼。何处踏青来，归时月华白。

《题画小景》明朝·憨山大师
烟树春云绿，江天落日红。不知何处醉，归向月明中。

《题画小景》明朝·憨山大师
风雨孤舟夜，微茫草树春。茅檐惊犬吠，定是渡江人。

《再过小金山》明朝·憨山大师
渔火夜深白，沙鸡清昼喧。江空人境绝，长日掩柴门。

《对月》明朝·憨山大师
雪岭孤松老，曹溪滴水寒。谁知今夜月，犹是昔时看。

《高山寺》明朝·憨山大师
山城枕江流，梵刹云中起。钟鸣万户开，人在莲华里。

《题画兰》明朝·懒庵禅师
绿叶微风际，清香小雨余。湘江春水阔，愁杀楚三闾。

《送陈伯渊教授归沔阳》明朝·戈镐
广文金闺身，台城一相见。壁素悬青灯，花虫蠹书卷。

《送陈伯渊教授归沔阳》明朝·戈镐
去买沔阳船，挂帆上秋水。别路折垂杨，歌声断肠起。

《送陈伯渊教授归沔阳》明朝·戈镐
花落烟江口，青苎新槽酒。索寞辞官资，还家奉眉寿。

《江上枫》唐朝·成彦雄
江枫自蓊郁，不竞松筠力。一叶落渔家，残阳带秋色。

《夜夜曲》唐朝·成彦雄
自从君去夜，锦幌孤兰麝。攲枕对银缸，秦筝绿窗下。

《村行》唐朝·成彦雄
暧暧村烟暮，牧童出深坞。骑牛不顾人，吹笛寻山去。

《送人之金刚山》明朝·成石磷
一万二千峰，高低自不同。君看日轮上，何处最先红？

《怀家三首》宋代·戴复古
白发出门来，三见梅花谢。客路有岁年，归心无昼夜。

《怀家三首》宋代·戴复古
强言不思家，对人作意气。惟有布被头，见我思家泪。

《怀家三首》宋代·戴复古
三年寄百书，几书到我屋。昨夜梦中归，及见老妻哭。

《寄兴》宋代·戴复古
长愿如人意，一生无别离。妾当年少日，花似半开时。

《寄兴》宋代·戴复古
黄金无足色，白璧有微瑕。求人不求备，妾愿老君家。

《腊梅二首》宋代·戴复古
天寒好风日，清香透窗纱。谁知蜜脾底，有此返魂花。

《腊梅二首》宋代·戴复古
篱菊抱香死，化入岁寒枝。依然色尚黄，雪中开更奇。

《题周仁甫古香堂二首》宋代·戴复古
一登君子堂，满目是秋光。桂是月中桂，花非今日春。

《题周仁甫古香堂二首》宋代·戴复古
秋风动窗户，兼闻书传香。种花兼种德，当有折桂郎。

《汀州道上》宋代·戴复古
宇内何牢落，客行双鬓华。千山万山底，老眼付梅花。

《观梅》宋代·戴敏
三杯暖寒酒，一榻竹亭前。为爱梅花月，终宵不肯眠。

《雷州苏公楼》宋代·折彦质
二苏翰墨仙，谪坠百蛮里。弟兄对床眠，此意孤一世。

《濯缨亭》宋代·折彦质
澄练正萦槛，高屏近拥门。偏宜云惨澹，更好月黄昏。

《诗》唐朝·捧剑仆
青鸟衔葡萄，飞上金井栏。美人恐惊去，不敢卷帘看。

《山中夜坐》宋代·文及翁
悠悠天地间，草木献奇怪。投老一蒲团，山中大自在。

《守居园池杂题·望云楼》宋代·文同
巴山楼之东，秦岭楼之北。楼上卷帘时，满楼云一色。

《傲吏》宋代·文同
管马心何在，排车意自闲。问时将年板，柱颊对西山。

《初入二里》宋代·文同
树色交山色，蝉声杂水声。客怀殊不倦，信马此间行。

《春山》宋代·文同
冈原草木秀，溪谷云霞媚。君笔谁所传，独解吐和气。

《骢马》宋代·文同
鬐鬣拥如云，西人号乞银。更逢桓御史，特地起精神。

《崔白败荷折苇寒鹭》宋代·文同
疏苇雨中老，乱荷霜外凋。多情惟白鸟，常此伴萧条。

《范宽雪中孤峰》宋代·文同
大雪洒天表，孤峰入云端。何人向渔艇，拥褐对巑岏。

《鼓子》宋代·文同
柔条长百尺，秀萼包千叶。不惜作高架，为君相引接。

《湖上众禽尽以俗呼为题·连点七》宋代·文同
翩翩彼珍禽，金羽耀寒日。飞落滩上冰，对人连点七。

《湖上众禽尽以俗呼为题·泥滑滑》宋代·文同
春日正晴明，满园花盛发。劝尔竹木鸡，莫啼泥滑滑。

《湖上众禽尽以俗呼为题·淘河》宋代·文同
群鱼见新晴，万鬣戏清泚。忽尔下淘河，惊回入水底。

《湖上众禽尽以俗呼为题·提葫芦》宋代·文同
花开已堪镜，半绿卷如杯。谁为回风力，清香满面来。

《湖上众禽尽以俗呼为题·拖白练》宋代·文同
盘石坐深林，不欲人求见。隔岸谁品弦，数声拖白练。

《鄠上怀古》宋代·文同
未晓南山去，从禽夜不归。凡行多少地，十二所更长。

《黄筌鹊雏》宋代·文同
短羽已褵褷，弱胫方屴岌。母也向何处，开口犹仰食。

《黄蜀葵》宋代·文同
锦江何日别，漆水今朝见。清露染颜色，秋鹅一分浅。

《即事》宋代·文同
公礼欲下格，具观人所存。须知范孟博，岂肯伏陈蕃。

《景逊以诗招棋因答》宋代·文同
待阙官期远，侨居客思多。许时闲日月，愿与局中磨。

《寇君玉郎中大蟹》宋代·文同
蟹性最难图，生意在螯跪。伊人得之妙，郭索不能已。

《阆州东园十咏·花坞》宋代·文同
缭绕穿红萼，烂斑踏紫苔。谁将锦步障，端为使君开。

《阆州东园十咏·锦屏阁》宋代·文同
茂林斑若锦，秀巘矗如屏。底处供登览，阑干在杳冥。

《阆州东园十咏·郎中庵》宋代·文同
已筑环为堵，仍裁月作床。公来时隐几，身世在义皇。

《阆州东园十咏·柳桥》宋代·文同
挼风夸晚态，垂雨怯春寒。为问题芳意，同谁倚画栏。

《阆州东园十咏·明月台》宋代·文同
微棱生海角，圆魄到天心。共上唯佳客，无容照俗襟。

《阆州东园十咏·清风台》宋代·文同
无时来见袭，有地更临高。坐客清谈起，纷纷落麈毛。

《阆州东园十咏·曲池》宋代·文同
水似珠珰入，池如玉磬开。临流唯自适，鱼鸟莫相猜。

《阆州东园十咏·三角亭》宋代·文同
合栋交生角，回栏互引牙。由来因地势，不是故尖斜。

《阆州东园十咏·四照亭》宋代·文同
画箔褰何碍，珍丛发已圆。愿公皆遍赏，莫为一隅偏。

《阆州东园十咏·药栏》宋代·文同
玉笋齐抽日，金釭竞列时。自然俱可爱，莫放画帘垂。

《李坚甫净居杂题一十三首·北堂》宋代·文同
净居都葺了，余地盖斯堂。不用栽萱草，无忧可得忘。

《李坚甫净居杂题一十三首·春轩》宋代·文同
日光明骀荡，天气暖氤氲。草木遍庭槛，清香朝暮闻。

《李坚甫净居杂题一十三首·画斋》宋代·文同
试品斋中画，曾无第二流。顽礓与乱筱，应挂在当头。

《李坚甫净居杂题一十三首·桧轩》宋代·文同
翠羽攒何密，青丸缀实繁。谁知人与木，俱是太清孙。

《李坚甫净居杂题一十三首·静居》宋代·文同
何事当清世，归来咏考槃。近闻新住处，不似在长安。

《李坚甫净居杂题一十三首·静叟》宋代·文同
米盐辞剧务，宫观得清资。自取闲官乐，争教俗客知。

《李坚甫净居杂题一十三首·棋室》宋代·文同
身闲无可奈，惟此度晨昏。与客正争局，闻谁休叩门。

《李坚甫净居杂题一十三首·琴室》宋代·文同
将何写幽意，有此古桐声。为问好弹处，谁来听蟹行。

《李坚甫净居杂题一十三首·秋轩》宋代·文同
清飚动萧瑟，翠樾减婆娑。却爱夜来月，满窗寒影多。

《李坚甫净居杂题一十三首·书斋》宋代·文同
缣缃罗几格，无限有奇书。想在中间坐，浑如獭祭鱼。

《李坚甫净居杂题一十三首·水亭》宋代·文同
寒溜日涓涓，索纡小槛前。不知明月下，谁与弄潺湲。

《李坚甫净居杂题一十三首·退庵》宋代·文同
未老先求退，题庵乃自呼。有才须进用，能保此名无。

《李坚甫净居杂题一十三首·竹轩》宋代·文同
铁石枝梢劲，冰霜节目圆。净摇风苒苒，闲映月娟娟。

《蒲氏别墅十咏·白莲堂》宋代·文同
逼帘呈素艳，入座荐清香。何以陪暑饮，对之飞玉觞。

《蒲氏别墅十咏·草庵》宋代·文同
深深郑真谷，小小焦先庐。借问贮何物，满床皆隐书。

《蒲氏别墅十咏·朝真堂》宋代·文同
高台按虚境，飞驾罗太空。小兆佩神虎，每来清夜中。

《蒲氏别墅十咏·稻畦》宋代·文同
决水转横渠，交塍画方罫。秋风报秋熟，满顷吹罢亚。

《蒲氏别墅十咏·方湖》宋代·文同
风交蒲苇乱，烟断凫鹜飞。日暮一笛起，扁舟垂钓归。

《蒲氏别墅十咏·芙蓉溪》宋代·文同
晓霭滋花色，晴辉发水光。何人露新缬，不管著秋霜。

《蒲氏别墅十咏·涵碧亭》宋代·文同
轩窗晓吹清，枕簟晴光冷。亭上逍遥人，满身摇水影。

《蒲氏别墅十咏·莲池》宋代·文同
紫盖嫩贴水，玉梢长刺沙。避风红出没，惊雨绿交加。

《蒲氏别墅十咏·清蟾桥》宋代·文同
溪光摇玉璧，云影漏金盘。谁此伴高兴，画桥凭曲栏。

《蒲氏别墅十咏·鱼池》宋代·文同
积水自渊渊，来源常汩汩。岸上翠衣禽，对人时一没。

《秋山》宋代·文同
孤峰露苍骨，疏木耸坚干。高堂挂虚壁，爽气来不断。

《山堂前庭有奇石数种其状皆与物形相类在此久》宋代·文同
雨渍身如漆，苔侵面若蓝。问时都不语，应是忆扶南。

《山堂前庭有奇石数种其状皆与物形相类在此久》宋代·文同
洗濯形容露，剜挑口眼通。试教常点检，每夜定飞空。

《山堂前庭有奇石数种其状皆与物形相类在此久》宋代·文同
海底初生处，扶疏苦未全。几时随铁网，流落汉江边。

《山堂前庭有奇石数种其状皆与物形相类在此久》宋代·文同
巨尾蟠深草，丰毛覆古苔。雕栏临绮席，长欲上香台。

《山堂前庭有奇石数种其状皆与物形相类在此久》宋代·文同
静立身微耸，惊窥首略回。何人将至此，应自陇山来。

《石竹》宋代·文同
蜂齧红蕊烂，虫啼碧丛短。秋风略地起，惟有苍苔管。

《守居园池杂题·北园》宋代·文同
春风有多少，尽入使君家。当与那人乐，满园桃李花。

《守居园池杂题·冰池》宋代·文同
日暮池已冰，翩翩下凫鹜。不怕池中寒，便于冰上宿。

《守居园池杂题·茶蘼洞》宋代·文同
柔条缀繁英，拥架若深洞。是处欲清香，凭风为持送。

《守居园池杂题·此君庵》宋代·文同
丛筠裹圜檐，净影碧如水。谁识爱君心，过桥先到此。

《守居园池杂题·待月台》宋代·文同
城端筑层台，木杪转深路。常此候明月，上到天心去。

《守居园池杂题·灙泉亭》宋代·文同
迳源分灙水，衮衮出亭下。横湖能许深，日夜见倾泻。

《守居园池杂题·荻浦》宋代·文同
枯荻馓霜风，暮寒声索索。无限有微禽，捉之宿如客。

《守居园池杂题·二乐榭》宋代·文同
暖山孰云静，汉水亦非动。二见因妄生，仁智何常用。

《守居园池杂题·过溪亭》宋代·文同
小彴过清溪，有亭才四柱。地僻少人行，翩翩下鸥鹭。

《守居园池杂题·涵虚亭》宋代·文同
石磴抱城回，入竹见虚槛。前望佳景多，倚筇聊此暂。

《守居园池杂题·寒芦港》宋代·文同
落月照冰湖，晓气何太爽。两岸雪烟昏，凫鸥出深港。

《守居园池杂题·菡萏轩》宋代·文同
胡阳媚秋漪，菡萏隔深竹。谁开翠锦障，无限点银烛。

《守居园池杂题·横湖》宋代·文同
长湖直东西，漾漾承守寝。一望见荷花，天机织云锦。

《守居园池杂题·湖桥》宋代·文同
飞桥架横湖，偃若长虹卧。自问一日中，往来凡几过。

《守居园池杂题·金橙径》宋代·文同
金橙实佳果，不为土人重。上苑闻未多，谁能为移种。

《守居园池杂题·吏隐亭》宋代·文同
竹篱如鸡栖，茅屋类蜗壳。静几默如禅，往来人不觉。

《守居园池杂题·蓼屿》宋代·文同
孤屿红蓼深，清波照寒影。时有双鹭鸶，飞来作佳景。

《守居园池杂题·露香亭》宋代·文同
宿露蒙晓花，婀娜清香发。随风入怀袖，累日不消歇。

《守居园池杂题·南园》宋代·文同
农桑乘晓日，凌乱如碧油。紫椹熟未熟，但闻黄栗留。

《守居园池杂题·披锦亭》宋代·文同
繁红层若云，密绿叠如浪。青帝不寻春，满园开步障。

《守居园池杂题·书轩》宋代·文同
清泉绕庭除，绿篠映轩槛。坐此何可为，惟宜弄铜椠。

《守居园池杂题·霜筠亭》宋代·文同
危亭入幽深，正在修篁里。坐久寒逼人，暂来须索起。

《守居园池杂题·天汉台》宋代·文同
北岸亭馆众，最先登此台。台高望群峰，万里云崔嵬。

《守居园池杂题·无言亭》宋代·文同
谁此设孄床，颇称我衰惰。公事凡少休，须来默然坐。

《守居园池杂题·溪光亭》宋代·文同
横湖决余波，虢虢泻寒溜。日影上高林，清光动窗牖。

《守居园池杂题·禊亭》宋代·文同
悬流效曲水，上已娱嘉宾。饮罢已陈迹，那复山阴人。

《守居园池杂题·野人庐》宋代·文同
萧条野人庐，篱巷杂蓬苇。每一过衡门，归心为之起。

《守居园池杂题·筼筜谷》宋代·文同
千舆翠羽盖，万錡绿沈枪。定有葛陂种，不知何处藏。

《守居园池杂题·竹坞》宋代·文同
文石间苍苔，相引入深坞。莫撼青琅玕，无时露如雨。

《水葓》宋代·文同
红芳宵露清，翠节晓霜犯。雨后晒残日，秋容满庭楹。

《宋复古度支晚川晴雪》宋代·文同
霁色变云林，寒光混烟水。遥山定何处，渺漭才可指。

《送坚甫同年》宋代·文同
华亭有珍禽，毛丰而骨细。他日上隋渠，为我致清唳。

《送酒与吕令答所示诗》宋代·文同
见说西溪里，群花艳正繁。不知红影下，谁共醉芳樽。

《滕昌佑芙蓉》宋代·文同
双干发寒葩，一枿立纹羽。欲品精妙人，君当二三数。

《题友人书斋新壁》宋代·文同
彩梔纵横设，雕厨次第开。须防何法盛，直入此中来。

《王昭君》宋代·文同
不惜将黄金，争头买颜色。妾貌自可恃，谁能苦劳力。

《王昭君》宋代·文同
绝艳生殊域，芳年入内庭。谁知金屋宠，只是信丹青。

《王昭君》宋代·文同
几岁后宫尘，今朝绝国春。君王重恩信，不欲遣他人。

《王昭君》宋代·文同
极目胡沙满，伤心汉月圆。一生埋没恨，长入四条弦。

《吴趋曲》宋代·文同
万顷平湖水，晴光射早霞。红裙斗画楫，相结采荷花。

《吴趋曲》宋代·文同
荡漾水中舟，徘徊岸边马。相看两不语，密意待谁写。

《下金鸡山》宋代·文同
峡束几重烟，山分数尺天。岩猿与溪鸟，一似过飞仙。

《仙人》宋代·文同
头梳三角髻，余发散垂腰。时伴秦楼女，月明吹紫箫。

《小阁戏书》宋代·文同
闲揭新刊集，时装旧窨香。还如到茂灌，无物在床旁。

《小蟹》宋代·文同
骨甲与支节，解络尤精研。手足虽尔多，能使如一钱。

《易元吉抱栎狨》宋代·文同
老栎抱拥肿，金狨立鬅鬙。当年陇山道，似此见危层。

《引子獐》宋代·文同
苍獐引黄麑，双耳谁惊立。高原想新霁，町疃见行迹。

《咏莲》宋代·文同
全红开似镜，半绿卷如杯。谁为回风力，清香满面来。

《游闲居院》宋代·文同
乘暇访闲居，临行欲所须。急沽龙口酒，忙打佛前鱼。

《早秋山水砚屏》宋代·文同
晚霭隔远岫，秋容入平林。方素仅盈尺，岩谷能许深。

《张净琬》宋代·文同
骠骑极豪侈，后房多艳姬。可怜张净琬，不识半酣时。

《秋》明朝·文太青妻
秋意入梧新，独居怅远人。芳樽吾负汝，清昼坐伤神。

《春睡图》明朝·文太青妻
烟轻红玉重，惊鸟别湖桥。徐起说清梦，如风啭绛桃。

《夜坐向晓》清朝·文廷式
遥夜苦难明，他洲日方午。一闻翰音啼，吾岂愁风雨！

《送夫四绝句》明朝·斗娘
走马离违日，黄花正晚秋。君心宜自适，莫为妾多忧。

《送夫四绝句》明朝·斗娘
远逐风尘路，遗书满目愁。思君不成寐，月上看牵牛。

《送夫四绝句》明朝·斗娘
寂静闻天籁，愁□□夜迟。遥怜江海别，残月梦君时。

《送夫四绝句》明朝·斗娘
因缘嗟不偶，永别事堪伤。缝缉多辛苦，君看莫易忘。

《赠写真求赞者》宋代·方信孺
十年红紫□，容易怨春园。不向瓶中见，还从檐上看。

《江中晚泊》明朝·方太古
风急水欲立，日暮山争深。双席落洲渚，几家新柳阴。

《寄意》明朝·方太古
春风吹柳枝，游子别家时。坝上多杨柳，春风吹不吹。

《寄意》明朝·方太古
春风吹桃花，游子未还家。洞口桃花片，多人未曾见。

《放船》明朝·方太古
放船春水漫，系缆柳条青。去去江村近，风吹鱼网腥。

《放船》明朝·方太古
兰桡回白鸟，青草破塘湾。醉怯新罗薄，春山带雨看。

《出居十六咏·便是山》宋代·方岳
东皋或巾车，西园亦飞盖。以我方古人，两脚大自在。

《出居十六咏·草堂》宋代·方岳
烟低一片春，留与贫受用。阿连自能诗，吾衰不复梦。

《出居十六咏·饭牛庵》宋代·方岳
宁与崖下人，烟雨耕牵确。读书亦何为，谨勿累吾角。

《出居十六咏·归来馆》宋代·方岳
归来遽云出，既出又归来。自处苟如此，渊明安在哉。

《出居十六咏·寒泓》宋代·方岳
子盍观於泉，遇险维其止。流行非所知，一寒清到底。

《出居十六咏·锦巢》宋代·方岳
佳日春酣酣，一色锦步障。谁知山中人，如此富贵相。

《出居十六咏·清樾》宋代·方岳
山林有灌木，其大可蔽牛。藓石眠清阴，坐间天地秋。

《出居十六咏·秋崖》宋代·方岳
凿空为此名，忽已落众口。聊结一间茅，承当作崖叟。

《出居十六咏·入山林处》宋代·方岳
穷涂一何恸，多岐一何泣。指拟世间人，路头从此入。

《出居十六咏·石梯》宋代·方岳
山险者夷之，梯以石齿齿。於间遂成台，有梅适堪倚。

《出居十六咏·桃李蹊》宋代·方岳
竹迳转西麓，山花能白红。要知造物心，政在无言中。

《出居十六咏·田园居》宋代·方岳
秋风新饭香，蔬亦美可茹。宁知世有人，万钱无下筋。

《出居十六咏·小山》宋代·方岳
拳石以为山，勺水以为池。我观於世间，何者非儿嬉。

《出居十六咏·雪林》宋代·方岳
若以雪见我，以林为吾家。君其非诗人，不能识梅花。

《出居十六咏·幽谷》宋代·方岳
入林不厌深，避世不厌独。倦飞鸟知还，毋惮下乔木。

《出居十六咏·着图书所》宋代·方岳
锺乳三千两，胡椒八百斛。笑杀出中人，破纸塞故屋。

《此君室》宋代·方岳
匪书谁与稽，匪行谁与居。以书造竹所，俯仰千载余。

《此君室》宋代·方岳
亭亭几长身，斯可谓之土。以我为隐乎，指以二三子。

《此君室》宋代·方岳
不肯一世人，草木自宾磉。举杯问樵岚，见有此客否。

《此君室》宋代·方岳
可癯不可腴，可独不可俗。君看室中人，今已不趐足。

《此君室》宋代·方岳
曲士多在今，节士多从古。此君岂易得，仅可一二数。

《此君室》宋代·方岳
翛然数竿玉，带以一溪水。惟我有是夫，孰能与於此。

《此君室》宋代·方岳
泉石宁人癖，烟雨宁我惛。是间有佳趣，不可无此君。

《此君室》宋代·方岳
一迳自明月，谁能此婆娑。床头易未了，如此良夜何。

《此君室》宋代·方岳
竹意吾为谁，山曰子非我。未知回孰贤，自赞午也可。

《此君室》宋代·方岳
俗士不足语，之子谁与娱。闭门但痴坐，尔辈宁可无。

《次韵方蒙仲高人亭》宋代·方岳
此君款吾室，高人跂吾亭。邂逅两相逆，保此岁晚青。

《次韵方蒙仲高人亭》宋代·方岳
茗碗漱藜苋，诗肠许坚顽。是间可无人，不可无此山。

《次韵方蒙仲高人亭》宋代·方岳
鸥鹭之与侣，竹石之与居。子虚亡是公，付之渴相如。

《次韵方蒙仲高人亭》宋代·方岳
苔寒两不借，对面宁尔劳。欲语二三子，卑之毋甚高。

《次韵方蒙仲高人亭》宋代·方岳
爱之不我疏，狎则不我亲。山耶其竹欤，君子哉若人。

《次韵方蒙仲高人亭》宋代·方岳
吾侪磊块胸，所见不相远。借我竹外出，一榻供书偃。

《次韵方蒙仲高人亭》宋代·方岳
烟霏日夕佳，隐固胜於显。孰从崦诗之，要亦山一蹇。

《次韵方蒙仲高人亭》宋代·方岳
终南有捷径，涧恧而林羞。其人岂其山，宁勿相累不。

《次韵方蒙仲高人亭》宋代·方岳
相从文字盟，不与如此酒。他日有移文，毋令猿鹤受。

《次韵方蒙仲高人亭》宋代·方岳
老子可林壑，诸公自烟霄。缅怀归耕归，底用招隐招。

《隔墙梅》宋代·方岳
寂寂度年光，坚贞玉雪香。冶容谁氏子，终日傍垂杨。

《梦书十字史记册上太史公此书真是笔斡造化梦》宋代·方岳
禹穴探幽眇，神功接混沌。绝麟才此笔，春梦试平章。

《山迳》宋代·方岳
一迳净於秋，山中夜来雨。倚松不知还，幽禽妙言语。

《湘源庄舍》宋代·方岳
馋虎过新蹄，怒貍争旧穴。悲哉两翁姥，西山采薇蕨。

《杏》宋代·方岳
马令园中本，移来村墅中。太官令却献，黄帕不来封。

《萱》宋代·方岳
已被莱子服，种汝奉高堂。汝自忘忧尔，吾忧未易忘。

《以人生五马贵莫受侵为韵送胡献叔守邵阳》宋代·方岳
灯寒岳麓雪，帆饱湘江胡。过家谁起予，岂无独醒人。

《以人生五马贵莫受侵为韵送胡献叔守邵阳》宋代·方岳
襄蜀莽万里，战骨高於城。湖南宁几州，耕凿偷余生。

《以人生五马贵莫受侵为韵送胡献叔守邵阳》宋代·方岳
民愚一何鼠，民怒一何虎。谨毋芟刈之，持以报九五。

《以人生五马贵莫受侵为韵送胡献叔守邵阳》宋代·方岳
宁骑踏雪驴，莫骤追风马。霜蹄失衔勒，多是快意者。

《以人生五马贵莫受侵为韵送胡献叔守邵阳》宋代·方岳
三十已专城，斯亦未足贵。潘舆归故乡，吾乐宁可既。

《以人生五马贵莫受侵为韵送胡献叔守邵阳》宋代·方岳
维东有夕峰，维西有秋柝。行春独何悰，此段待民莫。

《以人生五马贵莫受侵为韵送胡献叔守邵阳》宋代·方岳
吾道一而已，惟诚一之至。毋或参以三，亦勿贰以二。

《以人生五马贵莫受侵为韵送胡献叔守邵阳》宋代·方岳
借筹渭阳幕，边画分毫毛。邵州二千里，能勿鉴寐劳。

《以人生五马贵莫受侵为韵送胡献叔守邵阳》宋代·方岳
迢迢烟水寒，猎猎霜风侵。此行何当还，民瘼简帝心。

《以嗜酒爱风竹卜居此林泉为韵作十小诗》宋代·方岳
居千卿者三，至九卿者四。不博牛背眠，鹹酸信殊嗜。

《以嗜酒爱风竹卜居此林泉为韵作十小诗》宋代·方岳
玉虹横吾腰，金貂直吾首。宁知千载名，不如一杯酒。

《以嗜酒爱风竹卜居此林泉为韵作十小诗》宋代·方岳
事有俄顷间，遗臭及万代。吾观於期人，不过一字爱。

《以嗜酒爱风竹卜居此林泉为韵作十小诗》宋代·方岳
东坡真天人，落笔蓬莱宫。何如赤壁笛，一鹤横秋风。

《以嗜酒爱风竹卜居此林泉为韵作十小诗》宋代·方岳
周有说爱莲，陶有诗爱菊。吾居则谁与，其诸子猷竹。

《以嗜酒爱风竹卜居此林泉为韵作十小诗》宋代·方岳
朝吾一笭箵，夕吾一觳觫。诗肠其殷雷，此事底须卜。

《以嗜酒爱风竹卜居此林泉为韵作十小诗》宋代·方岳
秋云七尺藤，夜雨一卷书。寂寞空山人，微此谁与居。

《以嗜酒爱风竹卜居此林泉为韵作十小诗》宋代·方岳
吾心如铁石，命则薄於纸。藉口见古人，则亦赖有此。

《以嗜酒爱风竹卜居此林泉为韵作十小诗》宋代·方岳
吾犹金在冶，惟冶者所甄。谨毋出光怪，夜半号龙泉。

《失题》唐朝·方棫
午醉醒来晚，无人梦自惊。夕阳如有意，长傍小窗明。

《秋晚》明朝·方登
秋晚行堤上，书声在茅屋。月出不逢人，风来弄修竹。

《常山卧雪亭》明朝·方豪
卧雪常山馆，孤吟气转雄。若逢洛阳令，闭户不相通。

《秋塘曲》明朝·施敬
莲谢秋塘晚，风来野水香。采莲休采叶，留盖睡鸳鸯。

《巴阳夜泊》明朝·施敬
独棹三巴夜，秋高片月孤。滩声将客梦，万里下东吴。

《霸国祠》宋代·施枢
瓶笙惊昼睡，此意有谁知。蛙井成何事，鸿图岂易窥。

《南山隈》明朝·施渐
一因摇落后，怅望秋天空。向晚寻归径，村村夕照中。

《网集潭》明朝·施渐
朝向湖上去，暮从湖上归。渔家自成市，晒网及斜晖。

《惜时》未知·无名
三春花事早，为花须及早。花开有落时，人生容易老。

《读曲歌》宋代·无名氏
登店卖三葛，郎来买丈余。合匹与郎去，谁解断粗疏。

《读曲歌》宋代·无名氏
柳树得春风，一低复一昂。谁能空相忆，独眠度三阳。

《读曲歌》宋代·无名氏
思欢不得来，抱被空中语。月没星不亮，持底明侬绪。

《读曲歌》宋代·无名氏
一夕就郎宿，通夜语不息。黄檗万里路，道苦真无极。

《读曲歌》宋代·无名氏
暂出白门前，杨柳可藏乌。欢作沉水香，侬作博山炉。

《琅邪王歌》宋代·无名氏
新买五尺刀，悬著中梁柱。一日三摩挲，剧于十五女。

《企喻歌》宋代·无名氏
男儿可怜虫，出门怀死忧。尸丧狭谷中，白骨无人收。

《企喻歌》宋代·无名氏
男儿欲作健，结伴不须多。鹞子经天飞，群雀两向波。

《西乌夜飞》宋代·无名氏
日从东方出，团团鸡子黄。夫归恩情重，怜欢故在旁。

《西乌夜飞》宋代·无名氏
阳春二三月，诸花尽芳盛。持底唤欢来，花笑莺歌咏。

《幽州马客吟歌辞》宋代·无名氏
快马常苦瘦，剿儿常苦贫。黄禾起羸马，有钱始作人。

《含笑花》宋代·无名氏
薄薄沈熏骨，英英玉炼颜。恼人风味别，斗帐梦中间。

《梦鱼》宋代·无名氏
玉烛和薰日，金穰瑞应初。丰年知有象，吉林兆维鱼。

《石刻诗》宋代·无名氏
雨滴空阶晓，无心换心香。井桐花落尽，一半在银床。

《题壁》宋代·无名氏
猛风拔大树，其树根已露。上有寄生草，青青独未寤。

《小桃源》宋代·无名氏
绰约去朝真，仙源万木春。要知窃桃客，定是会稽人。

《斩蛇》宋代·无名氏
皇统承尧运，朱旗启汉家。未诛秦始鹿，先斩沛中蛇。

《绝句》宋代·无名氏
石沈辽海阔，剑别楚山长。会合知无日，离心满夕阳。

《河中石刻》宋代·无名氏
雨滴空阶晓，无心换夕香。井梧花落尽，一半在银床。

《广州三樵歌》宋代·无名氏
奉敕追三樵，随侯傍道走。回头语李郎，唤取尔朱九。

《三御史咏》宋代·无名氏
韦子凝而密，任生直且狂。可怜元福庆，也学坐凝床。

《台中里行咏》宋代·无名氏
柱下虽为史，台中未是官。何时闻必也，早晚见任端。

《嘲四相》宋代·无名氏
确确无馀事，钱财总被收。商人都不管，货赂几时休。

《改魏扶诗》宋代·无名氏
叶落满庭阴，朱门试院深。昔年辛苦地，今日负前心。

《春暮》宋代·无名氏
酒醒愁难醒，春归客未归。莺啼花欲歇，燕立柳风微。

《春暮》宋代·无名氏
风暖杏花天，转头过禁烟。燕归才数日，蚕起又三眠。

《初夏》宋代·无名氏
窗户经初雨，风清野景饶。闲庭犹戏蝶，高柳已鸣蜩。

《吴孙皓初童谣》宋代·无名氏
宁饮建业水，不食武昌鱼。宁还建业死，不止武昌居。

《子夜歌》宋代·无名氏
侬作北辰星，千年无转移。欢行白日心，朝东暮还西。

《龙虎山》宋代·易性中
云气蓬莱近，山阴草树香。御风不知远，仙骨已清凉。

《别一上人》宋代·晁说之
同游不二境，却有别离情。为日添香火，中原正用兵。

《呈华藏密印》宋代·晁说之
华藏有主人，百界转纤埃。主人顺唤客，低头不敢来。

《初至鄜州见月》宋代·晁说之
此是鄜州月，人间应更无。欲垂清夜泪，桂影莫扶疏。

《从高守乞石笋》宋代·晁说之
竹萌何处在，石笋眼中青。乞取分幽径，难忘玉笋廷。

《答童》宋代·晁说之
何敢爱筋力，无劳戒励重。但当知讳字，闻说是邪中。

《风雪》宋代·晁说之
风雪三冬北，江潮二月时。怪今阿那事，不得作春诗。

《奉纸百番於姑夫主簿并以谢四诗之宠》宋代·晁说之
怯见诗千首，悭持纸百番。纸多诗剩到，费杀哑儿言。

《复入鄜城南门》宋代·晁说之
南走京洛道，羸骖到却回。只应如幕燕，自有社相催。

《高二承宣与苏二左司唱和春雨诗远蒙见寄依韵》宋代·晁说之
太乙池中舰，洞庭湖上蓬。问谁今得乐，宇宙钓丝中。

《高二承宣与苏二左司唱和春雨诗远蒙见寄依韵》宋代·晁说之
公子与王孙，何烦更问耕。春心为花雨，梅杏尚难平。

《海陵社日》宋代·晁说之
信美非真美，徒劳本自劳。异乡今日社，寂寞食无糕。

《客有传黄戎州三绝句者因次韵》宋代·晁说之
朝叹乌皮几，暮叹木樨床。劳我情不堪，念君罪不凉。

《客有传黄戎州三绝句者因次韵》宋代·晁说之
驴技已过目，戎衣方骇心。文章端自误，痛悔空在今。

《客有传黄戎州三绝句者因次韵》宋代·晁说之
名大不忍杀，罪大不以赦。荔子红满山，身落乡人社。

《偶见新花呈季和》宋代·晁说之
寂寥仍抱病，风雨尚征师。几许野花发，无穷客泪垂。

《平昔于王褒赠周处士八绝中喜诵其龙尾禅室一》宋代·晁说之
山头百尺井，有径看如失。唯有参横时，山人起自汲。

《平昔于王褒赠周处士八绝中喜诵其龙尾禅室一》宋代·晁说之
朱晚鸟归宿，倦飞憎世樊。纶巾久接狎，诉语不嫌喧。

《平昔于王褒赠周处士八绝中喜诵其龙尾禅室一》宋代·晁说之
藜床坐来久，前年曾到门。闻道蓬蒿满，秋风著旧根。

《平昔于王褒赠周处士八绝中喜诵其龙尾禅室一》宋代·晁说之
何许人到来，得药寻归径。吾庐月不落，象外独常静。

《秋怀》宋代·晁说之
草木衰残意，关河离别情。秋风已如此，况复更论兵。

《秋书》宋代·晁说之
秋为枣多暑，天因禾未霜。吁嗟尔凶虏，宜亦畏皇纲。

《然公发人自天台来不以乌药见寄》宋代·晁说之
石桥不得往，乌药不寄来。空令图画里，指点说天台。

《山中酒熟》宋代·晁说之
山酝今朝熟，黄花老不香。沈阴千万里，何处有重阳。

《送春》宋代·晁说之
雨里花开过，愁中燕到迟。一春都寂寞，不作送春诗。

《题大年关路逢僧图》宋代·晁说之
关深羇思满，风断绿阴单。一遇空门侣，那知行路难。

《题画扇》宋代·晁说之
秦秦何处乐，独自托孤枝。玉粒知无分，清风也自戏。

《题两马图》宋代·晁说之
前马去駸駸，年少意有余。後马追驰骤，喘杀肥髯奴。

《我屋》宋代·晁说之
窈窕吾山好，栏干我屋宜。胡然名未著，不得谢公诗。

《喜鲁直还用前韵再作》宋代·晁说之
梵志问故邻，木兰坐旧床。去恨已断绝，归意更凄凉。

《喜鲁直还用前韵再作》宋代·晁说之
鹧鸪不入馔，松柏有常心。归来应未老，但道古犹今。

《喜鲁直还用前韵再作》宋代·晁说之
君有非常罪，幸此非常赦。收身黑水西，重人白莲社。

《谢蕴文荠菜馄饨》宋代·晁说之
无奈国风怨，荠荼论苦甘。王孙旧肥羜，汤饼亦多惭。

《谢蕴文水仙花》宋代·晁说之
飘零尘俗客，再见水仙花。清芬二十载，饶杀兰杜家。

《以李约交游晚岁重为韵作五绝句别韩二十七》宋代·晁说之
红尘岁月晚，白社烟霞交。相思得相间，作底不逍遥。

《以李约交游晚岁重为韵作五绝句别韩二十七》宋代·晁说之
几岁不出门，一朝事远游。长安初岂远，孙客难淹留。

《以李约交游晚岁重为韵作五绝句别韩二十七》宋代·晁说之
菡萏露不迟，蒹葭霜岂晚。我生宁免愁，别离无近远。

《以李约交游晚岁重为韵作五绝句别韩二十七》宋代·晁说之
敝庐无良辰，荒田多荒岁。贫贱重离别，君乎休富贵。

《以李约交游晚岁重为韵作五绝句别韩二十七》宋代·晁说之
敝庐无良辰，荒田多荒岁。贫贱重离别，君乎休富贵。

《忆京师上元》宋代·晁说之
艳艳灯欺月，英英人胜灯。红绵开四照，金凤起千层。

《忆四明上元》宋代·晁说之
翡翠随潮月，琉璃共佛灯。沈香问远远，珠树间层层。

《又再作》宋代·晁说之
多情杨畔儿，芙蓉生绕床。旧屋君未归，蒲池已凄凉。

《又再作》宋代·晁说之
世人不我与，自契黄龙心。竟复何远近，一瞬万古今。

《又再作》宋代·晁说之
负罪臣宗元，移书数问赦。仅如雁往来，羡君还里社。

《雨中》宋代·晁说之
雨中新种竹，波上旧来鸥。客子何时乐，幽人未肯愁。

《元符二年十一月十六日赵德麟检校诸邑……寄》宋代·晁说之
补陀风月在，处处得真居。一六同妙湛，三千皆宴如。

《元符二年十一月十六日赵德麟检校诸邑……寄》宋代·晁说之
不到清溪路，人间千过春。青溪人不老，应怜郭景纯。

《元符二年十一月十六日赵德麟检校诸邑……寄》宋代·晁说之
大夫既授玦，捐之湘江中。彼波到此潭，寂寂睡蛟龙。

《元符二年十一月十六日赵德麟检校诸邑……寄》宋代·晁说之
佳人谅诚素，鸣佩若可取。王孙忘情事，不学郑交甫。

《约圆机来吃社饭以雨不果》宋代·晁说之
积雨晦沧溟，归期燕不灵。何能陪社饭，应为厌侯鲭。

《赠笔处士曹忠》宋代·晁说之
苇管予何爱，轻圆称白毫。固知今独妙，旧数浙西曹。

《赠弟送山酝》宋代·晁说之
山酝今朝熟，溪氛起正炎。醉予难酩酊，泣汝泪阑干。

《赠然公界方》宋代·晁说之
西方石为简，东山人可与。不用量三江，聊以压四虎。

《赠童子蚍蜉》宋代·晁说之
拂拭方山帽，安排一复巾。春秋书满架，整整莫因循。

《赠仪真天宁讷老》宋代·晁说之
若说真州水，时人不道甘。天宁老谁识，板齿毛鬖鬖。

《州上元》宋代·晁说之
酷爱鄜州月，真分紫府灯。月收烟荡漾，灯比石棱层。

《椿》宋代·晏殊
峨峨楚南树，杳杳含风韵。何用八千秋，腾凌诧朝菌。

《海棠》宋代·晏殊
濯锦江头树，移根药砌中。只应春有意，偏与半妆红。

《金灯花》宋代·晏殊
煌煌五枝灯，下有玉蟠螭。汉宫已荆棘，此地生何为。

《柳》宋代·晏殊
河柳擅佳名，青条发红穗。因愁百卉娇，强作芳菲意。

《上元日诣昭应宫分献凝命殿以宪职不预班独归》宋代·晏殊
别殿香三炷，斜廊酒一杯。官间非侍從，骑马却归来。

《石榴》宋代·晏殊
开從百花后，占断群芳色。更作琴轸房，轻盈琐窗侧。

《西垣榴花》宋代·晏殊
山木有甘实，托根清禁中。岁芳摇落尽，独自向炎风。

《迎春花》宋代·晏殊
浅艳侔莺羽，纖条结兔丝。偏凌早春发，应诮众芳迟。

《盂兰盆》宋代·晏殊
红白薇英落，朱黄槿艳残。家人愁溽暑，计日望盂兰。

《中书即事》宋代·晏殊
惨惨高槐落，凄凄馀菊寒。粉墙多记墨，聊为拂尘看。

《竹醉日》宋代·晏殊
苒苒渭滨族，萧萧尘外姿。如能乐封殖，何必醉中移。

《池上》宋代·曹修古
荷叶罩芙蓉，员香映嫩红。佳人南陌上，翠盖立春风。

《池上》宋代·曹修古
荷叶罩芙蓉，圆青映嫩红。佳人南陌上，翠盖立春风。

《班婕妤》宋代·曹勋
宠移非为妒，花落不因风。来往长门月，羞将团扇同。

《长信宫中草》宋代·曹勋
长信宫中草，年来特地长。无人同步辇，门外度斜阳。

《春闺怨》宋代·曹勋
著意绣鸳鸯，双双戏小塘。绣罢无心看，杨花满绣床。

《次韵程机宜感怀》宋代·曹勋
几见秋风来，坐念岁月改。宫蕉泣白雨，孤愁越青海。

《次韵程机宜感怀》宋代·曹勋
十年戈甲际，四海烟尘中。惨惨鼓角晚，萋萋禾黍风。

《次韵程机宜感怀》宋代·曹勋
至交类萍梗，离合宁前知。相思梅花发，岂待中郎吹。

《次韵程机宜感怀》宋代·曹勋
老骥千里志，元龙百尺楼。想同湖海心，逸气横清秋。

《次韵程机宜感怀》宋代·曹勋
阿俊平生友，忘言金石志。永怀菡萏晚，应想峨嵋翠。

《次韵程机宜感怀》宋代·曹勋
北塞草色黄，吹作边风驶。惟公发踪谋，莫并横经士。

《次韵程机宜感怀》宋代·曹勋
浩荡气明絜，慷慨念废兴。何能一念息，空令众愁增。

《次韵程机宜感怀》宋代·曹勋
敌疆未寻盟，天王日尝胆。边声入河岳，孤臣增百感。

《估客乐》宋代·曹勋
朝饮文君酒，莫宿邯郸妓。近得浮梁书，春前办行计。

《闺怨》宋代·曹勋
头上百宝钗，终身不相失。唯有鸳鸯席，承欢难可毕。

《胡笳曲二首》宋代·曹勋
江南春草绿，江北未开花。佳人在何处，迁谪寄长沙。

《胡笳曲二首》宋代·曹勋
汉使通沙漠，胡人过渭桥。春风吹客恨，千里去迢迢。

《嘉游歌》宋代·曹勋
紫殿香风暖，珠帘璧月斜。阁中调宝瑟，门外驻羊车。

《绿水曲》宋代·曹勋
春光有余辉，入水可揽结。予亦淡荡人，照影空明灭。

《松窗用杜句为韵和以棋酒为意十首》宋代·曹勋
相君有妙趣，一切不容且。纹楸谁与谈，惟彼上人者。

《松窗用杜句为韵和以棋酒为意十首》宋代·曹勋
燕坐靡天游，何必求云将。泠然契至道，廐有真乘黄。

《松窗用杜句为韵和以棋酒为意十首》宋代·曹勋
游戏三昧手，绝代无对棋。胜负俱可喜，是中聊作痴。

《松窗用杜句为韵和以棋酒为意十首》宋代·曹勋
帘旌风不摇，博山云自度。主人下东山，月色转归路。

《松窗用杜句为韵和以棋酒为意十首》宋代·曹勋
小小试部勒，诚可销长日。汀沙点鸦鹭，局带山云湿。

《松窗用杜句为韵和以棋酒为意十首》宋代·曹勋
相君有妙理，芳醪正所应。红妆艳绮席，翠幕张华灯。

《松窗用杜句为韵和以棋酒为意十首》宋代·曹勋
公富天人学，已收廊庙用。宿有云水债，聊寄泉石供。

《松窗用杜句为韵和以棋酒为意十首》宋代·曹勋
擣香复筛辣，兵厨泻芳酒。天宇澄清澜，山中寄声否。

《松窗用杜句为韵和以棋酒为意十首》宋代·曹勋
红尘旧老我，青秧新插为。宁幸田畯喜，何能属车鸱。

《松窗用杜句为韵和以棋酒为意十首》宋代·曹勋
诵公十妙语，便觉舒华年。意与境俱会，超凌心欲仙。

《题友人书后》宋代·曹勋
客子得秋凉，壮怀亦增慨。永念故人远，三湘渺沧海。

《天上月》宋代·曹勋
皎皎天上月，随人如有情。何当背银烛，充我如绝缨。

《团扇歌》宋代·曹勋
白露团玉阶，秋风动罗幕。御幸各有宜，非为君恩薄。

《王孙游二首》宋代·曹勋
红芳开绣户，碧草衬斜阳。楼上频回首，思君道路长。

《王孙游二首》宋代·曹勋
夭桃与芳草，艳色明朝阳。思君念华旦，贱妾惜容光。

《夜夜曲》宋代·曹勋
舞衣叠翡翠，海月挂珊瑚。香满流苏幄，相迎问醉无。

《玉阶怨》宋代·曹勋
堂上烬银釭，闺中下罗幕。思君度遥夕，长於金井索。

《经丘台》宋代·曹彦约
寻壑初不惮，经丘亦忘疲。人见崎岖处，不知心坦夷。

《飘飘台》宋代·曹彦约
清风怒折腰，断送斜川归。吾今已归了，无用频吹衣。

《光华殿侍宴赋竞病韵诗》南北朝·曹景宗
去时儿女悲，归来笳鼓竞。借问行路人，何如霍去病？

《春草》唐朝·曹松
不独满池塘，梦中佳句香。春风有馀力，引上古城墙。

《金谷园》唐朝·曹松
当年歌舞时，不说草离离。今日歌舞尽，满园秋露垂。

《夏日东斋》唐朝·曹松
三庚到秋伏，偶来松槛立。热少清风多，开门放山入。

《南朝》唐朝·曹松
三篱盖驰道，风烈一无取。时见牧牛童，嗔牛吃禾黍。

《言怀》唐朝·曹松
出山不得意，谒帝值戈鋋。岂料为文日，翻成用武年。

《寒食日题杜鹃花》唐朝·曹松
一朵又一朵，并开寒食时。谁家不禁火，总在此花枝。

《过白起墓》唐朝·曹邺
夷陵火焰灭，长平生气低。将军临老病，赐剑咸阳西。

《甲第》唐朝·曹邺
游人未入门，花影出门前。将军来此住，十里无荒田。

《金井怨》唐朝·曹邺
西风吹急景，美人照金井。不见面上花，却恨井中影。

《乐府体》唐朝·曹邺
莲子房房嫩，菖蒲叶叶齐。共结池中根，不厌池中泥。

《入关》唐朝·曹邺
衡门亦无路，何况入西秦？灸病不得穴，徒为采艾人。

《思不见》唐朝·曹邺
但见出门踪，不见入门迹。却笑山头女，无端化为石。

《庭草》唐朝·曹邺
庭草根自浅，造化无遗功。低回一寸心，不敢怨春风。

《望不来》唐朝·曹邺
见花忆郎面，常愿花色新。为郎容貌好，难有相似人。

《自退》唐朝·曹邺
寒女面如花，空寂常对影。况我不嫁容，甘为瓶堕井。

《其一怨》唐朝·曹邺
美人如新花，许嫁还独守。岂无青铜镜，终日自疑丑。

《其二怨》唐朝·曹邺
庭花已结子，岩花犹弄色。谁令生远处，用尽春风力。

《其三怨》唐朝·曹邺
短鬟一如螓，长眉一如蛾。相共棹莲舟，得花不如他。

《其四怨》唐朝·曹邺
手推呕哑车，朝朝暮暮耕。未曾分得谷，空得老农名。

《其一愁》唐朝·曹邺
远梦如水急，白发如草新。归期待春至，春至还送人。

《其二愁》唐朝·曹邺
涧草短短青，山月朗朗明。此夜目不掩，屋头乌啼声。

《其三愁》唐朝·曹邺
别家鬓未生，到城鬓似发。朝朝临川望，灞水不入越。

《其一情》唐朝·曹邺
东西是长江，南北是官道。牛羊不恋山，只恋山中草。

《其二情》唐朝·曹邺
阿娇生汉宫，西施住南国。专房莫相妒，各自有颜色。

《其三情》唐朝·曹邺
蛱蝶空中飞，夭桃庭中春。见他夫妇好，有女初嫁人。

《其四情》唐朝·曹邺
槟榔自无柯，椰叶自无阴。常羡庭边竹，生笋高于林。

《其五情》唐朝·曹邺
野雀空城饥，交交复飞飞。勿怪官仓粟，官仓无空时。

《第四回回前诗》清朝·曹雪芹
捐躯报国恩，未报身犹在。眼底物多情，君恩或可待。

《第六回回前诗》清朝·曹雪芹
朝扣富儿门，富儿犹未足。虽无千金酬，嗟彼胜骨肉。

《第十三回回前诗》清朝·曹雪芹
一步行来错，回头已百年。古今风月鉴，多少泣黄泉。

《春梦歌》清朝·曹雪芹
春梦随云散，飞花逐水流。寄言众儿女，何必觅闲愁。

《金陵十二钗正册——钗、黛》清朝·曹雪芹
可叹停机德，堪怜咏絮才。玉带林中挂，金簪雪里埋。

《金陵十二钗正册——妙玉》清朝·曹雪芹
欲洁何曾洁？云空未必空。可怜金玉质，终陷淖泥中。

《金陵十二钗正册——巧姐》清朝·曹雪芹
势败休云贵，家亡莫论亲。偶因济村妇，巧得遇恩人。

《正册判词》清朝·曹雪芹
子系中山狼，得志便猖狂。金闺花柳质，一载赴黄粱。

《方稚川恕斋五绝》宋代·曾丰
求仁亦多途，取近惟一路。内恕以及人，知君用心处。

《方稚川恕斋五绝》宋代·曾丰
安宅旷弗居，浪自分彼己。傥由恕门归，天下一人耳。

《方稚川恕斋五绝》宋代·曾丰
此道固非浅，圣门两三人。佳名长在眼，无实勿为宾。

《方稚川恕斋五绝》宋代·曾丰
一心贯群伦，乃是吾祖事。耳孙不绳武，愧子两大字。

《方稚川恕斋五绝》宋代·曾丰
视后而著鞭，书此以自儆。一言行终身，要处君已领。

《寄内》宋代·曾丰
已复山上山，何当口中口。写兹秋下心，寄我女边帚。

《芭蕉》宋代·曾几
以此叶阴凉，代彼青琅玕。但恐本质脆，不堪期岁寒。

《北垞》宋代·曾几
不谓蕞尔邦，有此岿然宅。江山自比邻，风月相主客。

《碧芦潈》宋代·曾几
春风桃李蹊，学语鸟相唤。不可无寒芦，汀洲下凫雁。

《丛桂》宋代·曾几
行攀丛桂枝，坐息丛桂影。王孙胡不归，岁晏雪霜冷。

《泛宅》宋代·曾几
芗林新赐宅，春水向鸥前。不是萧何第，元非范蠡船。

《放鱼矶》宋代·曾几
一丝公不挂，钓饵也怜渠。旧日垂竿地，临流只放鱼。

《柑子园》宋代·曾几
小摘乱青黄，开尝馥香气。持比千户封，真成败人意。

《归来桥》宋代·曾几
安车过桥时，童稚皆喜舞。题柱作归来，元无长卿语。

《过花桥》宋代·曾几
溶溶水拍堤，了了花隔岸。不著小桥通，令人方寸乱。

《海棠洞》宋代·曾几
玉颊酒潮红，醉头扶不举。杜老岂无诗，应为六丁取。

《虎川》宋代·曾几
啸壑有於菟，吹波作奇字。川上雪髯翁，文章政相似。

《寄轩》宋代·曾几
人皆爱吾庐，烛理均是寓。未办山林居，聊依佛僧住。

《驾月桥》宋代·曾几
伐木梁清浅，扶藤日几回。嫦娥与牛女，昔日度桥来。

《兰畹》宋代·曾几
深林以芗名，花木不知数。一点无俗氛，兰芽在幽处。

《梨花原》宋代·曾几
酒渴上安市，甘寒为解园。鹅儿黄不见，空见鹭鸶飞。

《梅坡》宋代·曾几
被雪一枝好，令人双眼明。未须贪结子，对汝不胜清。

《羃翠庭》宋代·曾几
群木上参天，清阳并为一。炎曦无路来，不废风月入。

《墨坳》宋代·曾几
有水碧于天，玄云滃然起。定是临池人，一沐管城子。

《南埭》宋代·曾几
薰风追晚凉，爱日引朝步。瘦策与青鞋，应知来往路。

《廿一兄以手和四清香见饷用心清闻妙香为韵成》宋代·曾几
微雨久逾润，禅房低复深。下帷香一缕，收尽向来心。

《廿一兄以手和四清香见饷用心清闻妙香为韵成》宋代·曾几
花覆春风殿，炉薰上紫清。旧时香案吏，趺坐对烟明。

《廿一兄以手和四清香见饷用心清闻妙香为韵成》宋代·曾几
不属蔚宗传，又非知见薰。从来香一瓣，只许自闻闻。

《廿一兄以手和四清香见饷用心清闻妙香为韵成》宋代·曾几
拟去竹坞间，煎茶炷新料。从容二士谈，领会一语妙。

《廿一兄以手和四清香见饷用心清闻妙香为韵成》宋代·曾几
老柏参深水，封题远寄将。发奁知长者，闭合自调香。

《企疏堂》宋代·曾几
芗林未置身，泛宅先入手。二疏归来时，能似今日否。

《柔桑陌》宋代·曾几
南陌绿成阴，园林正春老。能令蚕事办，更遣鸮音好。

《三老亭》宋代·曾几
华发累朝人，苍髯几时树。政恐郢斤寻，明堂要材具。

《山斋》宋代·曾几
颇知藏曲折，故作小峥嵘。一穟香已过，半山云正横。

《上饶方君小粹官而不婚宦居偏户间静无官宦之》宋代·曾几
簿书苦沈迷，世俗嗟迫隘。不如溪山上，风至取一快。

《上饶方君小粹官而不婚宦居偏户间静无官宦之》宋代·曾几
掾曹官事了，载取曲生来。得酒且欢喜，俗氛安在哉。

《上饶方君小粹官而不婚宦居偏户间静无官宦之》宋代·曾几
从容吏隐间，游戏僧俗里。孤月浪中翻，吾心正如此。

《上饶方君小粹官而不婚宦居偏户间静无官宦之》宋代·曾几
逼仄何逼仄，官居尘土中。高城与隔尽，惟有一溪风。

《水仙花》宋代·曾几
坐令簪一枝，蛾眉淡初扫。笑弄黄金杯，连台盘拗倒。

《松谿》宋代·曾几
不似居城市，澄湖上有松。日斜人影散，百尺卧苍龙。

《岁寒亭》宋代·曾几
饱霜林下风，霜毛极清润。为问载高轩，何如弄闲影。

《题东皋》宋代·曾几
市声俱不闻，野色良可喜。听公北宅住，还我东皋子。

《题退轩》宋代·曾几
求名恐颠隮，求道戒进取。谁知却行人，可以超万古。

《题无热轩》宋代·曾几
一溪乔木阴，六月火云冷。门外有行人，寒泉思汲井。

《题摘蔬亭》宋代·曾几
幽畦小雨馀，一一锦绣段。春日细春盘，悬知咄嗟办。

《通幽花径》宋代·曾几
一径夹青葱，无人到幽处。花发晓莺啼，欣得得佳趣。

《同官皆和复次韵》宋代·曾几
苍官可长雄，馀子皆季叔。所以吾外家，深栽后雕木。

《同官皆和复次韵》宋代·曾几
高标何许看，小阁有时上。烈风知人怀，柯叶尽西向。

《同官皆和复次韵》宋代·曾几
孔父昔所游，父老不能语。文章翠珉上，如此树高古。

《同官皆和复次韵》宋代·曾几
寂寞西州路，凄凉渭阳思。敢不酷似舅，苍官实临之。

《同官皆和复次韵》宋代·曾几
大厦要直木，郢斤弃如遗。一朝谏省上，王魏不支持。

《同官皆和复次韵》宋代·曾几
华屋落山丘，悲歌咏曹植。故有主林神，百年依正直。

《西崦》宋代·曾几
一重仍一掩，少有外人知。杖屦归来处，斜阳隐半规。

《雪台》宋代·曾几
白昼俯层台，千山万山月。若不犯高寒，安知此奇绝。

《遗直堂》宋代·曾几
三孔吾渭阳，犹及见仲叔。堂堂舍人公，再拜但乔木。

《遗直堂》宋代·曾几
长身一庭中，劲气九霄上。思公立朝时，凛凛不可向。

《遗直堂》宋代·曾几
策登董相科，赋作长卿语。刘牢出外甥，愧我不如古。

《遗直堂》宋代·曾几
老柏蜀人爱，甘棠召南思。领客清樾下，作诗咏歌之。

《遗直堂》宋代·曾几
元佑几阅岁，诸公一无遗。吾舅典型在，神明力扶持。

《遗直堂》宋代·曾几
柏叶松其身，在时公手植。杂树谁所栽，一钱初不值。

《有山堂》宋代·曾几
江南家家窗，何处无远岫。唯有谢玄晖，眼中揖其秀。

《玉井》宋代·曾几
茗饮贵石泉，江流亦其亚。甘寒如此井，未肯出汝下。

《寓轩》宋代·曾几
故国例卜宅，他乡多惜居。短长三万日，何处是吾庐。

《竹坞》宋代·曾几
烟雨百馀年，茅茨数间屋。中有在家僧，萧然如此竹。

《醉石》宋代·曾几
冷石磨青瑶，客至相与饮。醉倒不用扶，真成一高枕。

《山云》宋代·曾协
自耸干霄势，应怜望岁心。试将肤寸泽，来作济时霖。

《送王炎弼赴山阳守以兵卫森画戟宴寝凝清香为》宋代·曾协
盛世须材杰，高名动圣明。一麾淮海去，青旆拥千兵。

《送王炎弼赴山阳守以兵卫森画戟宴寝凝清香为》宋代·曾协
别兄今几时，邦人指难弟。莫诵海沂康，两冯如鲁卫。

《送王炎弼赴山阳守以兵卫森画戟宴寝凝清香为》宋代·曾协
公材如武库，剑槊方森森。亦复擅风流，坐继正始音。

《送王炎弼赴山阳守以兵卫森画戟宴寝凝清香为》宋代·曾协
诗成啸诺余，谋出壶觞暇。却整进贤冠，麒麟要图画。

《送王炎弼赴山阳守以兵卫森画戟宴寝凝清香为》宋代·曾协
公家西州烈，武事冠方册。祖孙世有人，要足门三戟。

《送王炎弼赴山阳守以兵卫森画戟宴寝凝清香为》宋代·曾协
平生功名心，不肯事酣宴。向来话淮南，山川眼中见。

《送王炎弼赴山阳守以兵卫森画戟宴寝凝清香为》宋代·曾协
楚国尚勇力，秉羽而甘寝。虽无倒载名，胜饮怀安鴆。

《送王炎弼赴山阳守以兵卫森画戟宴寝凝清香为》宋代·曾协
疆事须长算，朝家得实能。坐来酬万务，心地自虚凝。

《送王炎弼赴山阳守以兵卫森画戟宴寝凝清香为》宋代·曾协
复旦风云合，丹心日月明。江神回朗照，霁色向来清。

《送王炎弼赴山阳守以兵卫森画戟宴寝凝清香为》宋代·曾协
壶矢新油幕，春芜旧战场。候亭閒夜柝，归袖着天香。

《小山丛桂》宋代·曾协
暗绿团团树，浮苍浅浅山。不须吟些些，幽韵已班班。

《紫岩杂咏·坳池》宋代·曾协
峭绝崩云处，泓澄忽此逢。宁知一勺水，清润入千峰。

《紫岩杂咏·飞瀑》宋代·曾协
欲作银河落，支筇仰面看。会须雷电散，已觉逼人寒。

《紫岩杂咏·溅石》宋代·曾协
淅沥排炎暑，潺湲弄晚晴。不知来远近，常作对床声。

《紫岩杂咏·留烟》宋代·曾协
暝色苍然至，浮烟漫不分。小留岩窦底，为伴宿檐云。

《梅花》宋代·曾季貍
桃李艳阳态，笑我不入时。松竹贫贱交，却是同襟期。

《句》宋代·曾惇
家贫只旧醅，不办樽中醁。但煮官焙香，炊饭脍鱼腹。

《沔鄂》宋代·曾慥
渺渺阳台去，茫茫鹦鹉洲。干戈迷大别，烟雨瞑南楼。

《赤壁》宋代·曾用孙
白浪高於屋，风回熨帖平。周郎呼不醒，久立听江声。

《偶作三首》宋代·曾由基
才退愁无友，时艰悔有家。乡心惭杜宇，世事付杨花。

《西湖冰合忽见小舟》宋代·曾由基
四望黯同云，平湖堕银汉。一叶柳边来，应是寒澌泮。

《余秋责余不归责之诚是也余非敢忘乡井而答以》宋代·曾由基
兔狡应多穴，孤妖争首丘。一巢鸠样拙，何计老菟裘。

《览镜》明朝·木知府
借览青铜镜，香奁出绣栊。喜看今日面，不改旧时红。

《病起》明朝·木知府
临晓新梳发，呼儿卷幔纱。平生行乐惯，病起即看花。

《寻竹隐寺》明朝·本虚让公
闻钟识寺遥，小径缘云入。日暮冒岚归，秋衣不知湿。

《采药径》宋代·朱元升
黄精与铭吻，貌同性相反。寄诗径中人，采时高著眼。

《龙角岩》宋代·朱元升
本是一顽石，偶如龙角象。至今渴仰人，便作风雷想。

《龙隐岩》宋代·朱元升
岩根岚雾深，神龙隐其所。莫恃云霄近，容易兴云雨。

《天聪洞》宋代·朱元升
云开岩玲珑，一窍入虚空。亦有闾阎事，何当叩上穹。

《天马峰》宋代·朱元升
塞上风尘高，处处寻天马。只在此山中，无人到图写。

《晓云峰》宋代·朱元升
旱天无觅处，晓云此无数。只消一缕飞，亦可作甘露。

《应潮潭》宋代·朱元升
群山虽叠嶂，大海暗来通。气类倘相应，寸心千里同。

《月牖》宋代·朱元升
谁将造化手，开此混沌窍。每夜吐月时，九州同一照。

《被执口占》宋代·朱光
生为大宋臣，死为大宋鬼。一片忠义心，明月照秋水。

《铜雀妓》唐朝·朱光弼
魏王铜雀妓，日暮管弦清。一见西陵树，心悲舞不成。

《社燕吟》明朝·朱应登
不忍轻飞去，低回绕井栏。情知归计决，祗为别巢难。

《哭泉曲》明朝·朱应登
筑城千仞山，崩城一瞬间。城崩见戍骨，骨上有创瘢。

《哭泉曲》明朝·朱应登
千里负骸归，万里不唾井。井水清且寒，照见单人影。

《哭泉曲》明朝·朱应登
哭骨骨已灵，哭泉泉亦见。幸逢泉下人，不愧泉上面。

《菊坡》宋代·朱应龙
口有绮语债，长咏菊坡诗。最好重阳景，母鸡肥熟时。

《山月池》宋代·朱应龙
池底看明月，明月在山头。清光连上下，分作两轮秋。

《上皇三台》明朝·朱成泳
沉沉漏几更，辗转不胜情。南内凄凉处，梧桐夜雨声。

《题竹林寺》唐朝·朱放
岁月人间促，烟霞此地多。殷勤竹林寺，更得几回过。

《铜雀妓》唐朝·朱放
恨唱歌声咽，愁翻舞袖迟。西陵日欲暮，是妾断肠时。

《毗陵留别》唐朝·朱放
别离非一处，此处最伤情。白发将春草，相随日日生。

《杨子津送人》唐朝·朱放
今朝杨子津，忽见五溪人。老病无馀事，丹砂乞五斤。

《山中谒皇甫曾》唐朝·朱放
寻源路已尽，笑入白云间。不解乘轺客，那知有此山。

《句》唐朝·朱放
爱彼云外人，求取涧底泉。风吹芭蕉拆，鸟啄梧桐落。

《登楼》唐朝·朱斌
白日依山尽，黄河入海流。欲穷千里目，更上一重楼。

《春闺》明朝·朱无瑕
春和喧百鸟，寂寞坐春朝。蝉鬓少新洗，卖花声过桥。

《芭蕉雨》明朝·朱无瑕
滴破愁中梦，听残叶上声。新诗题未得，偏送别虽情。

《赋得霜上月》明朝·朱无瑕
夜色凉如水，霜华共月明。谁招青女出，来伴素娥行。

《水阁》唐朝·朱景玄
楼居半池上，澄影共相空。谢守题诗处，莲开净碧中。

《迎风亭》唐朝·朱景玄
山雨留清气，溪飙送早凉。时回石门步，阶下碧云光。

《双槠亭》唐朝·朱景玄
连檐对双树，冬翠夏无尘。未肯惭桃李，成阴不待春。

《莲亭》唐朝·朱景玄
回塘最幽处，拍水小亭开。莫怪阑干湿，夜宿来。

《中峰亭》唐朝·朱景玄
中峰上翠微，窗晓早霞飞。几引登山屐，春风踏雪归。

《飞云亭》唐朝·朱景玄
上结孤圆顶，飞轩出泰清。有时迷处所，梁栋晓云生。

《四望亭》唐朝·朱景玄
高亭群峰首，四面俯晴川。每见晨光晓，阶前万井烟。

《望莲台》唐朝·朱景玄
秋台好登望，菡萏发清池。半似红颜醉，凌波欲暮时。

《茶亭》唐朝·朱景玄
静得尘埃外，茶芳小华山。此亭真寂寞，世路少人闲。

《赠子长二首》明朝·朱曰藩
泽国鱼龙气，征途冰雪文。悲歌过燕赵，一吊望诸君。

《赠子长二首》明朝·朱曰藩
万柳围团殿，飞花引御舟。棹歌双彩女，催过洗妆楼。

《广心楼绝句为杨升庵赋》明朝·朱曰藩
楼西鹦哥树，单栖铁鹦哥。儿童作蛮语，花鸟入滇歌。

《广心楼绝句为杨升庵赋》明朝·朱曰藩
停云独倚阑，扣门问来使。云是张公子，永昌送诗至。

《囊云诗》明朝·朱权
蒸入琴书润，粘来几榻寒。小斋非岭上，弘景坐相看。

《寄友》宋代·朱浚
溪月知相忆，江云约共吟。夜船书一纸，飞过赤枫林。

《秋日西湖》宋代·朱浚
几州陵变谷，经月雨为霖。世事今如此，西风动客心。

《题小赤壁二首》宋代·朱涛
此地不烧屯，何由壁自赤。意因丹炉烟，焰此千寻石。

《书窗即事》宋代·朱淑真
花落春无语，春归鸟自啼。多情是蜂蝶，飞过粉墙西。

《游烂柯山》宋代·朱熹
局上闲争战，人间任是非。空叫禾樵客，烂柯不知归。

《咏蕙》宋代·朱熹
今花得古名，旖旎香更好。适意欲忘言，尘编讵能老。

《兰涧》宋代·朱熹
光风浮碧涧，兰枯日猗猗。竟岁无人采，含薰只自知。

《草虫便面》宋代·朱继芳
蝶舞蜂歌倦，晴蜓看未休。谁知织妇意，方夏已思秋。

《尘外》宋代·朱继芳
尘飞不到处，山色入芒屦。乘兴一长吟，回头已忘句。

《东菑》宋代·朱继芳
东菑足时雨，离离半青黄。田家不待获，小摘炊新香。

《鸿》宋代·朱继芳
鸿飞九天上，人在平地望。尘土与青云，其间能几丈。

《画舫》宋代·朱继芳
画舫茭中出，青山树上斜。浪醒孤客酒，尘盍万人家。

《冷泉亭》宋代·朱继芳
白猿弄清泚，秋入山骨冷。老僧怯凭栏，忽失袈娑影。

《柳》宋代·朱继芳
临水送将归，春风折赠时。而今三丈树，元是手中枝。

《鸥》宋代·朱继芳
采鱼秋江上，鸥鸟来相随。荡桨忽惊起，云天碧四垂。

《听雪》宋代·朱继芳
瓦沟初瑟瑟，隐几坐虚白。良久却无声，门前深几尺。

《吴歌》宋代·朱继芳
雁影江潭底，秋声浦溆间。吴儿歌一曲，月子几回弯。

《闲观》宋代·朱继芳
闲观造化余，静极悦自性。胡蝶忽飞来，吾心已无竞。

《意行桥》宋代·朱继芳
我行且奚适，兴尽忽自返。倒影射清漪，回光在桥板。

《幽寻》宋代·朱继芳
幽山寻不浅，归路故迟迟。猿断空山答，人行片月随。

《栽松道者像》宋代·朱继芳
手便筇杖冷，脚厌芒鞋紧。两袖吹松风，东冈复西岭。

《劝学诗》明朝·朱翊钧
斗大黄金印，天高白玉堂。不因书万卷，那得近君王。

《题棺木》宋代·朱贞白
久久终须要，而今未要君。有时闲忆著，大是要知闻。

《谒贵公子不礼书格子屏风》宋代·朱贞白
道格何曾格，言糊又不糊。浑身总是眼，还解识人无。

《咏刺蝟》宋代·朱贞白
行似针氈动，卧似栗裘图。莫欺如此大，谁敢便行拳。

《咏月》宋代·朱贞白
当塗当塗见，芜湖芜湖见。八月十五夜，一似没柄扇。

《临终颂》宋代·朱道人
我是杀心汉，从来无侣伴。尘土不沾身，坐地教人看。

《双溪曲》明朝·朱阳仲
脉脉溪路遥，泛泛落花娇。人心不如水，相随下河桥。

《西湖采莲曲二首》明朝·朱阳仲
五月芙容浦，花开胜若耶。若将湖作镜，应照妾如花。

《西湖采莲曲二首》明朝·朱阳仲
玉腕摇轻楫，红莲暗绿波。花深欲无语，棹转忽闻歌。

《寄石隐》明朝·机先
古木积苍烟，空山夜悄然。遥知崖上月，独照病中禅。

《春日》明朝·朽庵林公
扫地心已净，读书门懒开。碧桃花落尽，犹未觉春来。

《春日》明朝·朽庵林公
雨余芳草香，风起游丝动。幽禽四五声，说破春眠梦。

《题山院》唐朝·权审
万叶风声利，一山秋气寒。晓霜浮碧瓦，落日度朱栏。

《玉台体》唐朝·权德舆
昨夜裙带解，今朝蟢子飞。铅华不可弃，莫是藁砧归。

《知非》唐朝·权德舆
名教自可乐，搢绅贵行道。何必学狂歌，深山对丰草。

《诫言》唐朝·权德舆
言之或未行，前哲所不取。方寸虽浩然，因之三缄口。

《醉后》唐朝·权德舆
美禄与贤人，相逢自可亲。愿将花柳月，尽赏醉乡春。

《和邵端公醉后寄于谏议之作》唐朝·权德舆
莫羡檐前柳，春风独早归。阳和次第发，桃李更芳菲。

《马上赠虚公》唐朝·权德舆
马足早尘深，飘缨又满襟。吾师有甘露，为洗此时心。

《岭上逢久别者又别》唐朝·权德舆
十年曾一别，征路此相逢。马首向何处，夕阳千万峰。

《詹事府宿斋绝句》唐朝·权德舆
清斋四体泰，白昼一室空。摧颓有古树，骚屑多悲风。

《夏至日作》唐朝·权德舆
璿枢无停运，四序相错行。寄言赫曦景，今日一阴生。

《敷水驿》唐朝·权德舆
空见水名敷，秦楼昔事无。临风驻征骑，聊复捋髭须。

《晓》唐朝·权德舆
晓风摇五两，残月映石壁。稍稍曙光开，片帆在空碧。

《昼》唐朝·权德舆
孤舟漾暧景，独鹤下秋空。安流日正昼，净绿天无风。

《晚》唐朝·权德舆
古树夕阳尽，空江暮霭收。寂寞扣船坐，独生千里愁。

《夜》唐朝·权德舆
猿声到枕上，愁梦纷难理。寂寞深夜寒，青霜落秋水。

《成南阳墓》唐朝·权德舆
枯荄没古基，驳藓蔽丰碑。向晚微风起，如闻坐啸时。

《春日雪酬潘孟阳回文》唐朝·权德舆
酒杯春醉好，飞雪晚庭闲。久忆同前赏，中林对远山。

《相思树》唐朝·权德舆
家寄江东远，身对江西春。空见相思树，不见相思人。

《酬九日》唐朝·权德舆
重九共游娱，秋光景气殊。他日头似雪，还对插茱萸。

《中书送敕赐斋馔戏酬》唐朝·权德舆
常日每齐眉，今朝共解颐。遥知大官膳，应与众雏嬉。

《敕赐长寿酒因口号以赠》唐朝·权德舆
恩沾长寿酒，归遗同心人。满酌共君醉，一杯千万春。

《次滕老庄》唐朝·权德舆
征途无旅馆，当昼喜逢君。羸病仍留客，朝朝扫白云。

《天太原召侍臣赐宴守岁》唐朝·李世民
四时运灰琯，一夕变冬春。送寒余雪尽，迎岁早梅新。

《咏弓》唐朝·李世民
上弦明月半，激箭流星远。落雁带书惊，啼猿映枝转。

《赋得早雁出云鸣》唐朝·李世民
初秋玉露清，早雁出空鸣。隔云时乱影，因风乍含声。

《赋得临池柳》唐朝·李世民
岸曲丝阴聚，波移带影疏。还将眉里翠，来就镜中舒。

《赋得临池竹》唐朝·李世民
贞条障曲砌，翠叶贯寒霜。拂牖分龙影，临池待凤翔。

《赋得弱柳鸣秋蝉》唐朝·李世民
散影玉阶柳，含翠隐鸣蝉。微形藏叶里，乱响出风前。

《探得李》唐朝·李世民
盘根直盈渚，交干横倚天。舒华光四海，卷叶荫三川。

《咏小山》唐朝·李世民
近谷交萦蕊，遥峰对出莲。径细无全磴，松小未含烟。

《赋萧瑀》唐朝·李世民
疾风知劲草，板荡识诚臣。勇夫安识义，智者必怀仁。

《赋房玄龄》唐朝·李世民
太液仙舟迥，西园引上才。未晓征车度，鸡鸣关早开。

《辽东山夜临秋》唐朝·李世民
烟生遥岸隐，月落半崖阴。连山惊鸟乱，隔岫断猿吟。

《赐魏徵诗》唐朝·李世民
醽醁胜兰生，翠涛过玉瓒。千日醉不醒，十年味不败。

《剑客》唐朝·李中
恩酬期必报，岂是辄轻生。神剑冲霄去，谁为平不平。

《鹤》唐朝·李中
警露精神异，冲天羽翼新。千年一归日，谁识令威身。

《吉水作尉酬高援秀才见赠》唐朝·李中
佐邑惭无术，敢言贫与清。风骚谁是主，烟月自关情。

《途中柳》唐朝·李中
翠色晴来近，长亭路去遥。无人折烟缕，落日拂溪桥。

《隔墙花》唐朝·李中
颜色尤难近，馨香不易通。朱门金锁隔，空使怨春风。

《感事呈所知》唐朝·李中
竞爱松筠翠，皆怜桃李芳。如求济世广，桑柘愿商量。

《贻青阳宰》唐朝·李中
征赋常登限，名山管最多。吏闲民讼少，时得访烟萝。

《梅花》唐朝·李中
群木方憎雪，开花长在先。流莺与舞蝶，不见许因缘。

《柳絮》唐朝·李中
年年二月暮，散乱杂飞花。雨过微风起，狂飘千万家。

《早春》唐朝·李中
一种和风至，千花未放妍。草心并柳眼，长是被恩先。

《春云》唐朝·李中
阴去为膏泽，晴来媚晓空。无心亦无滞，舒卷在东风。

《观妓》唐朝·李何
向晚小乘游，朝来新上头。从来许长袖，未有客难留。

《玉阶怨》明朝·李先芳
蟋蟀鸣玉阶，梧桐落金井。纨扇本生凉，错恨秋风冷。

《圆觉寺晚坐》明朝·李先芳
片片归林鸟，微微出寺钟。僧门掩秋色，明月在高松。

《闺情》明朝·李先芳
月宇开天镜，高楼试晚妆。秋风吹桂树，双燕语雕梁。

《江雨》明朝·李先芳
西山带雨痕，南浦生秋草。烟中树若荠，波上舟如鸟。

《苍颉台》唐朝·李咸用
先贤忧民诈，观迹成纲纪。自有书契来，争及结绳理。

《荆山》唐朝·李咸用
良工指君疑，真玉却非玉。寄言怀宝人，不须伤手足。

《妾薄命》唐朝·李咸用
妾命何太薄，不及宫中水。时时对天颜，声声入君耳。

《君子行》唐朝·李咸用
君子慎所履，小人多所疑。尼甫至圣贤，犹为匡所縻。

《微雨》唐朝·李商隐
初随林霭动，稍共夜凉分。窗迥侵灯冷，庭虚近水闻。

《细雨》唐朝·李商隐
帷飘白玉堂，簟卷碧牙床。楚女当时意，萧萧发彩凉。

《滞雨》唐朝·李商隐
滞雨长安夜，残灯独客愁。故乡云水地，归梦不宜秋。

《登乐游原》唐朝·李商隐
向晚意不适，驱车登古原。夕阳无限好，只是近黄昏。

《巴江柳》唐朝·李商隐
巴江可惜柳，柳色绿侵江。好向金銮殿，移阴入绮窗。

《听鼓》唐朝·李商隐
城头叠鼓声，城下暮江清。欲问渔阳掺，时无祢正平。

《柳下暗记》唐朝·李商隐
无奈巴南柳，千条傍吹台。更将黄映白，拟作杏花媒。

《妓席》唐朝·李商隐
乐府闻桃叶，人前道得无。劝君书小字，慎莫唤官奴。

《风》唐朝·李商隐
撩钗盘孔雀，恼带拂鸳鸯。罗荐谁教近，斋时锁洞房。

《张恶子庙》唐朝·李商隐
下马捧椒浆，迎神白玉堂。如何铁如意，独自与姚苌。

《百果嘲樱桃》唐朝·李商隐
珠实虽先熟，琼莩纵早开。流莺犹故在，争得讳含来。

《樱桃答》唐朝·李商隐
众果莫相诮，天生名品高。何因古乐府，惟有郑樱桃。

《袜》唐朝·李商隐
尝闻宓妃袜，渡水欲生尘。好借常娥著，清秋踏月轮。

《追代卢家人嘲堂内》唐朝·李商隐
道却横波字，人前莫谩羞。只应同楚水，长短入淮流。

《早起》唐朝·李商隐
风露澹清晨，帘间独起人。莺花啼又笑，毕竟是谁春。

《歌舞》唐朝·李商隐
遏云歌响清，回雪舞腰轻。只要君流眄，君倾国自倾。

《房君珊瑚散》唐朝·李商隐
不见姮娥影，清秋守月轮。月中闲杵臼，桂子捣成尘。

《嘲樱桃》唐朝·李商隐
朱实鸟含尽，青楼人未归。南园无限树，独自叶如帏。

《自贶》唐朝·李商隐
陶令弃官后，仰眠书屋中。谁将五斗米，拟换北窗风。

《蝶》唐朝·李商隐
孤蝶小徘徊，翩翾粉翅开。并应伤皎洁，频近雪中来。

《夜意》唐朝·李商隐
帘垂幕半卷，枕冷被仍香。如何为相忆，魂梦过潇湘。

《高花》唐朝·李商隐
花将人共笑，篱外露繁枝。宋玉临江宅，墙低不碍窥。

《嘲桃》唐朝·李商隐
无赖夭桃面，平时露井东。春风为开了，却拟笑春风。

《饯席重送从叔余之梓州》唐朝·李商隐
莫叹万重山，君还我未还。武关犹怅望，何况百牢关。

《悼伤后赴东蜀辟至散关遇雪》唐朝·李商隐
剑外从军远，无家与寄衣。散关三尺雪，回梦旧鸳机。

《忆梅》唐朝·李商隐
定定住天涯，依依向物华。寒梅最堪恨，常作去年花。

《天涯》唐朝·李商隐
春日在天涯，天涯日又斜。莺啼如有泪，为湿最高花。

《春日忆家》唐朝·李嘉祐
自觉劳乡梦，无人见客心。空馀庭草色，日日伴愁襟。

《远寺钟》唐朝·李嘉祐
疏钟何处来，度竹兼拂水。渐逐微风声，依依犹在耳。

《白鹭》唐朝·李嘉祐
江南渌水多，顾影逗轻波。落日秦云里，山高奈若何。

《格斋》宋代·李壁
一物具一理，皆有极则处。索焉而不精，於德何所据。

《观雁湖经行留题》宋代·李壁
溪作玉膏色，洞如天琢成。倩谁呼白鹿，将我上瑶京。

《题跋黄鲁直读书岩字二十言》宋代·李壁
笔法推黄子，钟王共一机。试摹三大字，归榜旧岩扉。

《戏题》宋代·李壁
深院锁蛾眉，黄花一两枝。晚来天气好，浑似早春时。

《庄敬日强斋二首》宋代·李壁
人情乐安肆，昼夜物欲婴。惟敬以直之，山立而川行。

《庄敬日强斋二首》宋代·李壁
居人晏犹眠，行子夕未宿。此心从何生，却道力不足。

《题季子庙》唐朝·李季华
季子让社稷，又能听国风。宁知千载后，蘋藻冷祠宫。

《览镜》唐朝·李崇嗣
岁去红颜尽，愁来白发新。今朝开镜匣，疑是别逢人。

《独愁》唐朝·李崇嗣
闻道成都酒，无钱亦可求。不知将几斗，销得此来愁。

《偶题》宋代·李师中
燕子知时节，还寻旧宇归。新人方按曲，不许傍帘飞。

《春日即事九首》宋代·李廌
蔼蔼花絮乱，纷纷蜂蝶多。今年春复尔，不饮奈愁何。

《春日即事九首》宋代·李廌
新绿阴将就，残红在亦稀。雨中千点絮，来伴落花飞。

《春日即事九首》宋代·李廌
怒风吹老屋，急雨闹空庭。莫叹林花尽，悬知陇麦青。

《春日即事九首》宋代·李廌
毛桃犹带蕊，青杏已团枝。老不禁春恼，应知老易欺。

《春日即事九首》宋代·李廌
但喜朝朝醉，那知夜夜风。老人贪睡美，春梦五更中。

《春日即事九首》宋代·李廌
化国有余暇，丰年多醉人。典衣谋一饮，对酒却惭春。

《春日即事九首》宋代·李廌
怅望白铜鞮，醉听金缕衣。花间愁落日，老更惜春归。

《春日即事九首》宋代·李廌
娇马宁馨郎，毡车薄媚娘。萧萧两蓬鬓，愁入少年场。

《春日即事九首》宋代·李廌
逃闲闭关坐，忽有卖花声。老大自多感，依然京洛情。

《二士石榻在中院之北巨石如榻有自然石枕可卧》宋代·李廌
忆昔登封日，山蹊困六飞。我来犹舍杖，共坐拂云衣。

《荼醾洞》宋代·李廌
无华真国色，有韵自天香。临风难自持，为舞白霓裳。

《晚晴》宋代·李廌
微阳挂木杪，孤鸟下云淀。广墟遗稻粱，鹳鹤伴凫雁。

《晚晴》宋代·李廌
阴壑留残雪，林虹带晚霞。孤烟障渔市，不见两三家。

《雪》宋代·李廌
纸窗明晃晃，云日暗暾暾。半夜寒添被，清晨雪拥门。

《答汤悦》唐朝·李建勋
司空犹不作，那敢作司徒。幸有山翁号，如何不见呼。

《席上次邵文伯颜》宋代·李弥逊
月色羡明玉，化光扬素波。醉吟吾岂敢，能赋属阴何。

《游梅坡席上杂酬》宋代·李弥逊
酒面风生缬，纱巾日共斜。醉乡知路隐，不复问吾家。

《游梅坡席上杂酬》宋代·李弥逊
醉帽迎风落，春衣日径斜。花梢密藏路，隐约见山家。

《游梅坡席上杂酬》宋代·李弥逊
白玉千株暗，青云一径斜。从来少车马，恐是阿环家。

《游梅坡席上杂酬》宋代·李弥逊
花拥山头白，云翻日脚斜。银蟾已照路，游客莫思家。

《游梅坡席上杂酬》宋代·李弥逊
夜饮宁辞醉，春酲莫厌投。有人重载酒，后会不须谋。

《游梅坡席上杂酬》宋代·李弥逊
得路山方尽，如归馆暂投。春风供笑傲，一醉岂人谋。

《登祝融峰》唐朝·李徵古
欲上祝融峰，先登古石桥。凿开巇嶮处，取路到丹霄。

《塘上行》唐朝·李德
露湿藕花香，花折藕丝长。岂无凫与雁，不似锦鸳鸯。

《题奇石》唐朝·李德裕
蕴玉抱清辉，闲庭日潇洒。块然天地间，自是孤生者。

《房公旧竹亭闻琴缅慕风流神期如在因重题此作》唐朝·李德裕
流水音长在，青霞意不传。独悲形解后，谁听广陵弦。

《题罗浮石》唐朝·李德裕
清景持芳菊，凉天倚茂松。名山何必去，此地有群峰。

《仆射相公偶话于故集贤张学士厅写得德裕与仆》唐朝·李德裕
赋感邻人笛，诗留夫子墙。延年如有作，应不用山王。

《无题》唐朝·李德裕
松倚苍崖老，兰临碧洞衰。不劳邻舍笛，吹起旧时悲。

《题冠盖里》唐朝·李德裕
偶来冠盖里，愧是旧三公。自喜无兵术，轻裘上閟宫。

《雪霁晨起》唐朝·李德裕
雪覆寒溪竹，风卷野田蓬。四望无行迹，谁怜孤老翁。

《岭外守岁》唐朝·李德裕
冬逐更筹尽，春随斗柄回。寒暄一夜隔，客鬓两年催。

《访韦楚老不遇》唐朝·李德裕
昔日征黄绮，余惭在凤池。今来招隐士，恨不见琼枝。

《思妇》唐朝·李愿
良人久不至，惟恨锦屏孤。憔悴衣宽日，空房问女巫。

《见美人闻琴不听》唐朝·李播
洛浦风流雪，阳台朝暮云。闻琴不肯听，似妒卓文君。

《幽情》唐朝·李收
幽人惜春暮，潭上折芳草。佳期何时还，欲寄千里道。

《春晓》明朝·李敏
草阁临春浦，蓬扉惊曙鸦。水明残夜月，云傍隔溪花。

《和许表民湔江驿四题》宋代·李新
花尽蜂腰瘦，风低燕胁凉。云衣迷远岫，烟幕蔽柔桑。

《和许表民湔江驿四题》宋代·李新
吹来槐荚细，过去杜鹃悲。惯客久无念，送春閒有诗。

《和许表民湔江驿四题》宋代·李新
笋成森碧玉，麦熟敛黄云。村酒不堪酌，一杯能易醺。

《和许表民湔江驿四题》宋代·李新
柳桥通窈窕，客辔按玲珑。蒲剑一豀绿，酒花双颊红。

《宿西谷院六首》宋代·李新
线绕参差路，云封咫尺山。寺僧初怪客，三日窃优閒。

《宿西谷院六首》宋代·李新
野水无穷意，幽花不断香。残春孤客恨，惟与汉天长。

《宿西谷院六首》宋代·李新
山翠围裘领，豀声响佩环。终年无俗客，不用掩松关。

《宿西谷院六首》宋代·李新
野鸟休惊起，浮云莫厌看。松萝秋后碧，岩谷暑中寒。

《宿西谷院六首》宋代·李新
石髓门前水，松风骨外钟。迟迟半轮月，未忍出双峰。

《宿西谷院六首》宋代·李新
稍治寻山屐，初裁半隐衣。声声杜鹃语，犹劝不如归。

《游南水陆院》宋代·李新
蜀国山河在，梁原草树深。暮云千里色，无处不伤心。

《游南水陆院》宋代·李新
鸣蛙千鼓吹，修竹万琅玕。日下欲归去，豀光生晚寒。

《月下》宋代·李新
俗意款能免，高情谁与论。惟怜今夜月，依旧照衡门。

《旅思》明朝·李时行
寒月下疏桐，清霜醉晚风。客心元自冷，不是为秋风。

《伤春》唐朝·李昌符
即是春风尽，仍沾夜雨归。明朝更来此，兼恐落花稀。

《三十五代张天师赞》宋代·李昴英
冷面皎霜凝，电光双目峥。生来元自别，不但父书灵。

《行者了宽等题钱买度牒疏四章》宋代·李昴英
作佛本无相，为僧却要钱。岂无人割舍，为结恶因缘。

《题范蠡五湖图》宋代·李曾伯
江湖存魏阙，翰墨寓规箴。君看龙眠画，当识鸱夷心。

《题宜兴庵壁》宋代·李曾伯
禅榻一觉睡，冬宵五更长。窗递清风入，枕边松柏香。

《题宜兴庵壁》宋代·李曾伯
秋尽菊都荒，蜂犹采蜜忙。何如龟缩壳，此际已深藏。

《题宜兴庵壁》宋代·李曾伯
拂石坐小桥，临流俯清泚。松声与禽声，可以醒吾耳。

《宣公祠》宋代·李曾伯
双湖真泽国，千载相公祠。中有钓鱼者，问之俱不知。

《重庆阃治十咏·横舟》宋代·李曾伯
不早浮槎去，焉能罔水行。叩舷谁共语，载不尽高情。

《重庆阃治十咏·华明堂》宋代·李曾伯
要识披图际，还同枉驾时。未应成否论，汉德有兴衰。

《重庆阃治十咏·集思堂》宋代·李曾伯
先以一诚格，斯能众正招。要来堂下蔑，勿狥帐中超。

《重庆阃治十咏·龙虎屏》宋代·李曾伯
不逐风云去，盍求山泽安。祗怜当笔者，空作画屏看。

《重庆阃治十咏·生意堂》宋代·李曾伯
硕果食难尽，其机运不停。岷峨几霜雪，依旧草青青。

《重庆阃治十咏·一廉堂》宋代·李曾伯
九重怀井络，一字侈奎章。来者思冰檗，其毋顷刻忘。

《重庆阃治十咏·吟啸》宋代·李曾伯
坐却并州骑，行思楚泽渔。斯亭着斯客，斯意竟何如。

《重庆阃治十咏·友石》宋代·李曾伯
卓尔有所立，俨然即之温。他疑攻玉异，并谊断金存。

《重庆阃治十咏·尊安堂》宋代·李曾伯
尧舜君民学，吾儒共讲磨。一毫如有愧，其若此堂何。

《自湘赴广道间杂咏·飞燕》宋代·李曾伯
瞥见谁家燕，才惊社日临。洛花移种否，唤起故园心。

《自湘赴广道间杂咏·古木》宋代·李曾伯
古木列官道，春风老干柯。炎涼知几变，来往阅人多。

《自湘赴广道间杂咏·兰花》宋代·李曾伯
行尽离骚国，春深未见兰。容非隐君子，甘老蕨薇间。

《自湘赴广道间杂咏·李花》宋代·李曾伯
昨夜孤村宿，春深人寂寥。庭前一株李，为我缟中宵。

《自湘赴广道间杂咏·蟠松》宋代·李曾伯
红紫竞芳丛，中蟠一古松。春风自来去，吹不劝苍龙。

《自湘赴广道间杂咏·山樊》宋代·李曾伯
不见花开处，香浮七里村。试从负外觅，端是有山樊。

《自湘赴广道间杂咏·桃李》宋代·李曾伯
仙李明炫夜，夭桃艳当春。便将花作主，聘与玉为人。

《自湘赴广道间杂咏·湘竹》宋代·李曾伯
纹竹起嫔虞，因怀二女居。君泪夫人泪，思欤抑怨欤。

《自湘赴广道间杂咏·永州晓行》宋代·李曾伯
推枕月微明，登车才五更。啼破千山暝，枝禽三两声。

《端砚》宋代·李朴
岩石凝清粹，端然绝世珍。清世轻楚玉，色润胜燕珉。

《送从叔书记山阴隐居》唐朝·李洞
山顶绝茅居，云泉绕枕虚。烧移僧影瘦，风展鹭行疏。

《过分水岭》宋代·李洪
江南山尽处，两山如石门。溪流湍激雪，残日雨犹存。

《回文》宋代·李洪
病卧愁花落，春深怨夜长。镜明羞短发，窗净惜残香。

《长滩》宋代·李流谦
乍脱惊涛恐，犹为曲木看。昔人憎胜母，吾亦畏长滩。

《过东州境见耕》宋代·李流谦
驱牛耕侧坡，牛困人柰何。我念田家苦，东州苦理多。

《江月二首》宋代·李流谦
秋江与秋月，谁遣恰相和。借我蓑衣着，三人亦未多。

《江月二首》宋代·李流谦
皎皎映澄漪，千寻没到时。篙师轻转橹，可惜碧琉璃。

《姚和中母夫人年八十二殊增独无之叹因遗小罂》宋代·李流谦
舍肉增长叹，分甘僵浅斟。赠君椒柏酒，慰我蓼莪心。

《云庄耕者》宋代·李流谦
莘野乐尧舜，谷口岂真卿。自是不可掩，区区非近名。

《题泥水关不动尊院》宋代·李涛
走却坐禅客，移将不动尊。世间颠倒事，八万四千门。

《题僧院》宋代·李涛
走却坐禅客，移将不动尊。世间颠倒事，八万四千门。

《房公旧竹亭闻琴》唐朝·李澣
石室寒飙警，孙枝雅器裁。坐来山水操，弦断吊尘埃。

《入圃》明朝·李玮
入圃细雨余，荷锄情不恶。山妻爱木绵，惭余种红药。

《王昭君其二》唐朝·李白
昭君拂玉鞍。上马啼红颊。今日汉宫人。明朝胡地妾。

《高句骊》唐朝·李白
金花折风帽，白马小迟回。翩翩舞广袖，似鸟海东来。

《渌水曲》唐朝·李白
渌水明秋日。南湖采白苹。荷花娇欲语。愁杀荡舟人。

《估客行》唐朝·李白
海客乘天风，将船远行役。譬如云中鸟，一去无踪迹。

《对雪献从兄虞城宰》唐朝·李白
昨夜梁园里，弟寒兄不知。庭前看玉树，肠断忆连枝。

《闻谢杨儿吟猛虎词因此有赠》唐朝·李白
同州隔秋浦，闻吟猛虎词。晨朝来借问，知是谢杨儿。

《系寻阳上崔相涣其一》唐朝·李白
邯郸四十万，同日陷长平。能回造化笔，或冀一人生。

《题情深树寄象公》唐朝·李白
肠断枝上猿，泪添山下樽。白云见我去，亦为我飞翻。

《寄上吴王其二》唐朝·李白
坐啸庐江静。闲闻进玉觞。去时无一物。东壁挂胡床。

《阕题》唐朝·李白
食出野田美，酒临远水倾。东流若未尽，应见别离情。

《别东林寺僧》唐朝·李白
东林送客处，月出白猿啼。笑别庐山远，何烦过虎溪。

《送侄良携二妓赴会稽戏有此赠》唐朝·李白
携妓东山去，春光半道催。遥看若桃李，双入镜中开。

《日出东南隅行》唐朝·李白
秦楼出佳丽，正值朝日光。陌头能驻马，花处复添香。

《阳春曲》唐朝·李白
芣苡生前径，含桃落小园。春心自摇荡，百舌更多言。

《摩多楼子》唐朝·李白
从戎向边北，远行辞密亲。借问阴山侯，还知塞上人。

《钓滩》唐朝·李白
磨尽石岭墨，浔阳钓赤鱼。霭峯尖似笔，堪画不堪书。

《乌牙寺》唐朝·李白
夜宿乌牙寺，举手扪星辰。不取高声语，恐惊天上人。

《栖贤寺》唐朝·李白
知见一何高，拭眼避天位。同观洗耳人，千古应无愧。

《题楼山石笋》唐朝·李白
石笋如卓笔，县之山之巅。谁为不平者，与之书青天。

《阙题》唐朝·李白
朝披梦泽云，笠钓青茫茫。暮跨紫鳞去，海气侵肌凉。

《江夏送倩公归汉东》唐朝·李白
彼美汉东国，川藏明月辉。宁知丧乱后，更有一珠归。

《独坐敬亭山》唐朝·李白
合沓牵数峰，奔地镇平楚。中间最高顶，髣髴接天语。

《送陆判官往琵琶峡》唐朝·李白
水国秋风夜，殊非远别时。长安如梦里，何日是归期。

《赋得白鹭鸶送宋少府入三峡》唐朝·李白
白鹭拳一足，月明秋水寒。人惊远飞去，直向使君滩。

《答友人赠乌纱帽》唐朝·李白
领得乌纱帽，全胜白接蓠。山人不照镜，稚子道相宜。

《铜官山醉後绝句》唐朝·李白
我爱铜官乐，千年未拟还。要须回舞袖，拂尽五松山。

《九日龙山歌》唐朝·李白
九日龙山饮，黄花笑逐臣。醉看风落帽，舞爱月留人。

《九月十日即事》唐朝·李白
昨日登高罢，今朝更举觞。菊花何太苦，遭此两重阳。

《杜陵绝句》唐朝·李白
南登杜陵上，北望五陵间。秋水明落日，流光灭远山。

《望木瓜山》唐朝·李白
早起见日出，暮见栖鸟还。客心自酸楚，况对木瓜山。

《奔亡道中其二》唐朝·李白
亭伯去安在。李陵降未归。愁容变海色。短服改胡衣。

《奔亡道中其三》唐朝·李白
谈笑三军却。交游七贵疏。仍留一只箭。未射鲁连书。

《鲁中都东楼醉起作》唐朝·李白
昨日东楼醉，还应倒接蓠。阿谁扶上马，不省下楼时。

《清溪半夜闻笛》唐朝·李白
羌笛梅花引，吴溪陇水情。寒山秋浦月，肠断玉关声。

《夏日山中》唐朝·李白
懒摇白羽扇，裸体青林中。脱巾挂石壁，露顶洒松风。

《醉题王汉阳厅》唐朝·李白
我似鹧鸪鸟，南迁懒北飞。时寻汉阳令，取醉月中归。

《自遣》唐朝·李白
对酒不觉暝，落花盈我衣。醉起步溪月，鸟还人亦稀。

《重忆一首》唐朝·李白
欲向江东去，定将谁举杯。稽山无贺老，却棹酒船回。

《田园言怀》唐朝·李白
贾谊三年谪，班超万里侯。何如牵白犊，饮水对清流。

《紫藤树》唐朝·李白
紫藤挂云木，花蔓宜阳春。密叶隐歌鸟，香风留美人。

《流夜郎题葵叶》唐朝·李白
惭君能卫足，叹我远移根。白日如分照，还归守故园。

《白鹭鸶》唐朝·李白
白鹭下秋水，孤飞如坠霜。心闲且未去，独立沙洲傍。

《赠内》唐朝·李白
三百六十日，日日醉如泥。虽为李白妇，何异太常妻。

《越女词其一》唐朝·李白
长干吴儿女，眉目艳新月。屐上足如霜，不著鸦头袜。

《越女词其二》唐朝·李白
吴儿多白皙。好为荡舟剧。卖眼掷春心。折花调行客。

《越女词其三》唐朝·李白
耶溪采莲女。见客棹歌回。笑入荷花去。佯羞不出来。

《越女词其四》唐朝·李白
东阳素足女。会稽素舸郎。相看月未堕。白地断肝肠。

《越女词其五》唐朝·李白
镜湖水如月。耶溪女似雪。新妆荡新波。光景两奇绝。

《浣纱石上女》唐朝·李白
玉面耶溪女，青娥红粉妆。一双金齿屐，两足白如霜。

《出妓金陵子呈卢六其二》唐朝·李白
南国新丰酒。东山小妓歌。对君君不乐。花月奈愁何。

《出妓金陵子呈卢六其三》唐朝·李白
东道烟霞主。西江诗酒筵。相逢不觉醉。日堕历阳川。

《巴女词》唐朝·李白
巴水急如箭，巴船去若飞。十月三千里，郎行几岁归。

《哭宣城善酿纪叟》唐朝·李白
纪叟黄泉里，还应酿老春。夜台无晓日，沽酒与何人。

《邹衍谷》唐朝·李白
燕谷无暖气，穷岩闭严阴。邹子一吹律，能回天地心。

《题峰顶寺》唐朝·李白
夜宿峰顶寺。举手扪星辰。不敢高声语。恐惊天上人。

《蔡氏五弄·渌水曲》唐朝·李白
渌水明秋月，南湖采白蘋。荷花娇欲语，愁杀荡舟人。

《舍利弗》唐朝·李白
金绳界宝地，珍木荫瑶池。云间妙音奏，天际法蠡吹。

《夜下征虏亭》唐朝·李白
船下广陵去，月明征虏亭。山花如绣颊，江火似流萤。

《劳劳亭》唐朝·李白
天下伤心处，劳劳送客亭。春风知别苦，不遣柳条青。

《洛阳陌》唐朝·李白
白玉谁家郎，回车渡天津。看花东陌上，惊动洛阳人。

《相逢行》唐朝·李白
相逢红尘内，高揖黄金鞭。万户垂杨里，君家阿那边。

《玉阶怨》唐朝·李白
玉阶生白露，夜久侵罗袜。却下水晶帘，玲珑望秋月。

《怨情》唐朝·李白
美人卷珠帘，深坐颦蛾眉。但见泪痕湿，不知心恨谁。

《夜宿山寺》唐朝·李白
危楼高百尺，手可摘星辰。不敢高声语，恐惊天上人。

《静夜思》唐朝·李白
床前明月光，疑是地上霜。举头望明月，低头思故乡。

《独坐敬亭山》唐朝·李白
众鸟高飞尽，孤云独去闲。相看两不厌，只有敬亭山。

《赋得路傍一株柳送邢校书赴延州使府》唐朝·李益
路傍一株柳，此路向延州。延州在何处，此路起悠悠。

《惜春伤同幕故人孟郎中兼呈去年看花友》唐朝·李益
畏老身全老，逢春解惜春。今年看花伴，已少去年人。

《江南曲》唐朝·李益
嫁得瞿塘贾，朝朝误妾期。早知潮有信，嫁与弄潮儿。

《赋得路旁一株柳送邢校书赴延州使府》唐朝·李益
路旁一株柳，此路向延州。延州在何处，此路起悠悠。

《重赠邢校书》唐朝·李益
俱从四方事，共会九秋中。断蓬与落叶，相值各因风。

《照镜》唐朝·李益
衰鬓朝临镜，将看却自疑。惭君明似月，照我白如丝。

《书院无历日以诗代书问路侍御六月大小》唐朝·李益
野性迷尧历，松窗有道经。故人为柱史，为我数阶蓂。

《闻鸡赠主人》唐朝·李益
胶胶司晨鸣，报尔东方旭。无事恋君轩，今君重凫鹄。

《登白楼见白鸟席上命鹧鸪辞》唐朝·李益
一鸟如霜雪，飞向白楼前。问君何以至，天子太平年。

《石楼山见月》唐朝·李益
紫塞连年戍，黄砂碛路穷。故人今夜宿，见月石楼中。

《惜春伤同幕故人孟郎中兼呈去年看花友》唐朝·李益
畏老身今老，逢春解惜春。今年看花伴，已少去年人。

《嘉禾寺见亡友王七题壁》唐朝·李益
今日忆君处，忆君君岂知。空馀暗尘字，读罢泪仍垂。

《听唱赤白桃李花》唐朝·李益
赤白桃李花，先皇在时曲。欲向西宫唱，西宫宫树绿。

《赠内兄卢纶》唐朝·李益
世故中年别，馀生此会同。却将悲与病，来对朗陵翁。

《答窦二曹长留酒还榼》唐朝·李益
榼小非由榼，星郎是酒星。解酲元有数，不用吓刘伶。

《答广宣供奉问兰陵居》唐朝·李益
居北有朝路，居南无住人。劳师问家第，山色是南邻。

《乞宽禅师瘿山罍呈宣供奉》唐朝·李益
石色凝秋藓，峰形若夏云。谁留秦苑地，好赠杏溪君。

《观骑射》唐朝·李益
边头射雕将，走马出中军。远见平原上，翻身向暮云。

《题太原落漠驿西堠》唐朝·李益
征戍在桑干，年年蓟水寒。殷勤驿西路，北去向长安。

《军次阳城烽舍北流泉》唐朝·李益
何地可潸然，阳城烽树边。今朝望乡客，不饮北流泉。

《金吾子》唐朝·李益
绣帐博山炉，银鞍冯子都。黄昏莫攀折，惊起欲栖乌。

《山鹧鸪词》唐朝·李益
湘江斑竹枝，锦翅鹧鸪飞。处处湘云合，郎从何处归。

《立秋前一日览镜》唐朝·李益
万事销身外，生涯在镜中。唯将满鬓雪，明日对秋风。

《代人乞花》唐朝·李益
绣户朝眠起，开帘满地花。春风解人意，欲落妾西家。

《上洛桥》唐朝·李益
金谷园中柳，春来似舞腰。何堪好风景，独上洛阳桥。

《扬州怀古》唐朝·李益
故国歌钟地，长桥车马尘。彭城阁边柳，偏似不胜春。

《水宿闻雁》唐朝·李益
早雁忽为双，惊秋风水窗。夜长人自起，星月满空江。

《扬州早雁》唐朝·李益
江上三千雁，年年过故宫。可怜江上月，偏照断根蓬。

《下楼》唐朝·李益
话旧全应老，逢春喜又悲。看花行拭泪，倍觉下楼迟。

《叱驭桥》宋代·李石
鸾凤飞缘壁，虹蜺下饮溪。一家蛮瘴里，九折夕阳西。

《次韵张当进题神君庙》宋代·李石
桂楫方东泛，荷衣已出尘。曲江寻相业，犹是姓张人。

《次韵赵荣州题芦雁画》宋代·李石
毕弋横前路，江湖寄此身。平沙下双雁，不见问津人。

《感事》宋代·李石
一水遮金骑，诸州办甲衣。书生投笔砚，随口说兵机。

《感事》宋代·李石
老大年光迫，纖花又一春。鹊占风外岁，鸡唱雨中晨。

《感事》宋代·李石
一径清如扫，柴门霁影多。苔莓因鹤啄，非是客经过。

《感事》宋代·李石
三起复三眠，吹花涨雨烟。浮萍增采色，轻压绿池莲。

《感事》宋代·李石
苔扫弥旬雨，花开数日晴。蝶轻矜鬼翅，莺巧学僮声。

《感事》宋代·李石
缀缀复翘翘，金丝并玉条。酴醾与杨柳，结托上青霄。

《感事》宋代·李石
踏碓村舂急，缲车并舍忙。雀桃红缀吻，莺粟碧成囊。

《感事》宋代·李石
茶寇征商急，偷生蔽绿林。江湖自有备，盗贼岂初心。

《感事》宋代·李石
近日江西将，常兵已骇闻。不知蜂虿陈，敢抗虎貔军。

《感事》宋代·李石
请借三分势，仍分七路兵。是儿虽乳臭，莫近吕蒙营。

《鸡鸣关》宋代·李石
关路入云平，泥涂自送迎。书生无马癖，客子效鸡鸣。

《蜡梅二首》宋代·李石
黄昏澹烟晴，风健香骨透。炼金呈赤心，山月惜孤瘦。

《蜡梅二首》宋代·李石
莫学卧鬓花，娇黄媚粉额。仙官道家妆，静处立标格。

《秋月二首》宋代·李石
夜榻近虚檐，独葭玉蟾冷。梧桐气先夺，端不碍清影。

《秋月二首》宋代·李石
江草半黄落，江雨催授衣。衣中有断线，客子秋念归。

《扇子诗》宋代·李石
雨挹春红浅，风酣晚蕊稠。看花不著意，何事亦关愁。

《扇子诗》宋代·李石
斯文悔少作，自谓老更工。不是舍人样，合住此山中。

《扇子诗》宋代·李石
芳草递春风，三山立桂丛。柳条随驾绿，花蕊上林红。

《扇子诗》宋代·李石
钏动香飘麝，簪低鬓拂鸦。休遮笑里用，用此庭前花。

《扇子诗》宋代·李石
火老不知秋，萤飞风露下。和月立梧桐，幽人宜独夜。

《扇子诗》宋代·李石
竹影月来去，荷香风送迎。南窗枕书卧，醉眼看山横。

《扇子诗》宋代·李石
水浸菩提坐，风传戒定香。藕根金锁骨，花面玉毫光。

《扇子诗》宋代·李石
月下九九仙，云间七七泉。唤起吹箫子，跨鹤飞上天。

《扇子诗》宋代·李石
积雨莓苔色，秋风松桂林。莫随蓬鬓改，黄落见真心。

《扇子诗》宋代·李石
海濶千江辏，风翻大浪随。六鳌元未足，不是下钩迟。

《扇子诗》宋代·李石
薰蒸香积厨，精凿午斋饭。饭后且放参，林下香一瓣。

《扇子诗》宋代·李石
黑风吹海立，云水渺三韩。蓑笠渔舟里，无心下钓竿。

《扇子诗》宋代·李石
江海翱翔地，舟行岸自移。无心波浪里，鸥鸟不须疑。

《扇子诗》宋代·李石
引手折纖枝，月边簪玉儿。好与一杯酒，酒香知是谁。

《扇子诗》宋代·李石
众水秋风劲，群鸥白雪和。只宜閒坐钓，湖海老烟蓑。

《扇子诗》宋代·李石
风雨楼上笛，烧春宽作程。眉峰须小蹙，梅子弹九青。

《扇子诗》宋代·李石
露冷蕊珠佩，五湖云水深。一枝春好在，先寄月边心。

《水仙花二首》宋代·李石
碧云玉搔头，对景山月皎。霜静在更深，风香我先晓。

《水仙花二首》宋代·李石
肌肤剪秋水，垂云出龙宫。我意得子佩，笑许无言中。

《题李都画枯木》宋代·李石
毫端看运斤，笔老木亦老。莫尽春风枝，秋来厌枯槁。

《题师永锡知县画老竹枯木二首》宋代·李石
霜雪倚岩树，雾云秋水槎。且须高著眼，上有昙钵花。

《题师永锡知县画老竹枯木二首》宋代·李石
水墨三十年，一枝更一节。工夫不争多，尽立庭下雪。

《题苏氏巽风阁》宋代·李石
巽风起东南，大地万物小。吴门共延瞩，匹练横江表。

《谒武侯庙》宋代·李石
此地蛟龙伏，中原蛇豕多。借君白羽扇，万马饮黄河。

《子夜春歌二绝》宋代·李石
新挑锦字书，倒指岁月远。愁眉要深黛，灯花已堪剪。

《子夜春歌二绝》宋代·李石
瘦玉薄薄衫，晕灯和月冷。独夜不禁春，梨花碎帘影。

《岭外守岁》唐朝·李福业
冬去更筹尽，春随斗柄回。寒暄一夜隔，客鬓两年催。

《瀼浦弄月》明朝·李穑
日落沙犹白，云移水更清。高人弄明月，只欠紫鸾笙。

《送郭良辅下第东归》唐朝·李端
献策不得意，驰车东出秦。暮年千里客，落日万家春。

《妾薄命》唐朝·李端
自从君弃妾，憔悴不羞人。唯馀坏粉泪，未免映衫匀。

《送暕上人游春》唐朝·李端
独将支遁去，欲往戴颙家。晴野人临水，春山树发花。

《晦日同苗员外游曲江》唐朝·李端
晦日同携手，临流一望春。可怜杨柳陌，愁杀故乡人。

《溪行逢雨与柳中庸》唐朝·李端
日落众山昏，萧萧暮雨繁。那堪两处宿，共听一声猿。

《和张尹忆东篱菊》唐朝·李端
传书报刘尹，何事忆陶家。若为篱边菊，山中有此花。

《幽居作》唐朝·李端
山舍千年树，江亭万里云。回潮迎伍相，骤雨送湘君。

《题云际寺暕上人故院》唐朝·李端
白发匆匆色，青山草草心。远公仍下世，从此别东林。

《观邻老栽松》唐朝·李端
虽过老人宅，不解老人心。何事残阳里，栽松欲待阴。

《赠胡居士》唐朝·李端
孔融过五十，海内故人稀。相府恩犹在，知君未拂衣。

《荐福寺送元伟》唐朝·李端
送客攀花后，寻僧坐竹时。明朝莫回望，青草马行迟。

《哭苗垂》唐朝·李端
旧友无由见，孤坟草欲长。月斜邻笛尽，车马出山阳。

《客行赠冯著》唐朝·李端
旅行虽别路，日暮各思归。欲下今朝泪，知君亦湿衣。

《芜城》唐朝·李端
风吹城上树，草没城边路。城里月明时，精灵自来去。

《赠山中老人》唐朝·李端
白首独一身，青山为四邻。虽行故乡陌，不见故乡人。

《赠何兆》唐朝·李端
文章似扬马，风骨又清羸。江汉君犹在，英灵信未衰。

《同司空文明过坚上人故院》唐朝·李端
我与雷居士，平生事远公。无人知是旧，共到影堂中。

《杂诗》唐朝·李端
主第辞高饮，石家赴宵会。金谷走车来，玉人骑马待。

《感兴》唐朝·李端
香炉最高顶，中有高人住。日暮下山来，月明上山去。

《拜新月》唐朝·李端
开帘见新月，便即下阶拜。细语人不闻，北风吹裙带。

《听筝》唐朝·李端
鸣筝金粟柱，素手玉房前。欲得周郎顾，时时误拂弦。

《赠韦况》唐朝·李约
我有心中事，不与韦三说。秋夜洛阳城，明月照张八。

《过关山》明朝·李蓘
石不漱石窦，铿旂下如乳。板屋有居人，终年听风雨。

《石室》明朝·李蓘
连日深山雪，春寒扑岩坞。石室不关门，风枝滴残雨。

《题画二首》明朝·李蓘
春水流何远，春云暖故饶。柳边双燕子，时触最长条。

《题画二首》明朝·李蓘
涓涓石濑鸣，两两江鸳语。回溪无人来，桃花照春渚。

《杂咏》明朝·李詹
舍后桑枝嫩，畦西薤叶稠。陂塘春水满，稚子解撑舟。

《立木海上刻诗》唐朝·李赞华
小山压大山，大山全无力。羞见故乡人，从此投外国。

《慈恩寺避暑》宋代·李远
香荷疑散麝，风铎似调琴。不觉清凉晚，归人满柳阴。

《咏鸳鸯》宋代·李远
鸳鸯离别伤，人意似鸳鸯。试取鸳鸯看，多应断寸肠。

《朝退》唐朝·李適之
朱门长不闭，亲友恣相过。年今将半百，不乐复如何。

《白莲庵》宋代·李邴
宴坐鹊巢肩，观花柳生肘。幽人夜半至，古月明户牖。

《雨中看山榴落花》唐朝·李郢
山榴逼砌栽，山火一团开。尽日风兼雨，春渠拥作堆。

《阮客旧居》唐朝·李阳冰
阮客身何在，仙云洞口横。人间不到处，今日此中行。

《奉送五叔入京兼寄綦毋三》唐朝·李颀
云阴带残日，怅别此何时。欲望黄山道，无由见所思。

《游蜀回简友人》唐朝·李频
别来十二月，去到漏天边。不是因逢闰，还应是隔年。

《送友人下第归感怀》唐朝·李频
帝里春无意，归山对物华。即应来日去，九陌踏槐花。

《赠桂林友人》唐朝·李频
君家桂林住，日伐桂枝炊。何事东堂树，年年待一枝。

《长安感怀》唐朝·李频
一第知何日，全家待此身。空将灞陵酒，酌送向东人。

《题长孙桐树》唐朝·李频
一去龙门侧，千年凤影移。空余剪圭处，无复在孙枝。

《嵩山夜还》唐朝·李频
家住东皋去，好采旧山薇。自省游泉石，何曾不夜归。

《题画美人》明朝·李鸣鹤
一夜春风发，芳心不自持。侵晨携女伴，花下对弹棋。

《富贵曲》唐朝·杜光庭
美人梳洗时，满头间珠翠。岂知两片云，戴却几乡税。

《咏西施》唐朝·杜光庭
素面已云妖，更著花钿饰。脸横一寸波，浸破吴王国。

《自叙》唐朝·杜建徽
中剑斫耳缺，被箭射胛过。为将须有胆，有胆即无贾。

《独酌》唐朝·杜牧
窗外正风雪，拥炉开酒缸。何如钓船雨，篷底睡秋江。

《醉眠》唐朝·杜牧
秋醪雨中熟，寒斋落叶中。幽人本多睡，更酌一樽空。

《过田家宅》唐朝·杜牧
安邑南门外，谁家板筑高。奉诚园里地，墙缺见蓬蒿。

《独柳》唐朝·杜牧
含烟一株柳，拂地摇风久。佳人不忍折，怅望回纤手。

《将赴湖州留题亭菊》唐朝·杜牧
陶菊手自种，楚兰心有期。遥知渡江日，正是撷芳时。

《折菊》唐朝·杜牧
篱东菊径深，折得自孤吟。雨中衣半湿，拥鼻自知心。

《哭李给事中敏》唐朝·杜牧
阳陵郭门外，陂阤丈五坟。九泉如结友，兹地好埋君。

《题新定八松院小石》唐朝·杜牧
雨滴珠玑碎，苔生紫翠重。故关何日到？且看小三峰。

《送卢秀才一绝》唐朝·杜牧
春濑与烟远，送君孤棹开。潺湲如不改，愁更钓鱼来。

《醉题》唐朝·杜牧
金镊洗霜鬓，银觥敌露桃。醉头扶不起，三丈日还高。

《题张处士山庄一绝》唐朝·杜牧
好鸟疑敲磬，风蝉认轧筝。修篁与嘉树，偏倚半岩生。

《盆池》唐朝·杜牧
凿破苍苔地，偷他一片天。白云生镜里，明月落阶前。

《有寄》唐朝·杜牧
云阔烟深树，江澄水浴秋。美人何处在？明月万山头。

《寄远人》唐朝·杜牧
终日求人卜，回回道好音。那时离别后，入梦到如今。

《别沈处士》唐朝·杜牧
旧事参差梦，新程逦迤秋。故人如见忆，时到寺东楼。

《骕骦骏》唐朝·杜牧
瑶池罢游宴，良乐委尘沙。遭遇不遭遇，盐车与鼓车。

《长安秋望》唐朝·杜牧
楼倚霜树外，镜天无一毫。南山与秋色，气势两相高。

《即事》唐朝·杜甫
百宝装腰带，真珠络臂鞲。笑时花近眼，舞罢锦缠头。

《武侯庙》唐朝·杜甫
遗庙丹青落，空山草木长。犹闻辞后主，不复卧南阳。

《阙题》唐朝·杜甫
三月雪连夜，未应伤物华。只缘春欲尽，留著伴梨花。

《八阵图》唐朝·杜甫
功盖三分国，名高八阵图。江流石不转，遗恨失吞吴。

《因崔五侍御寄高彭州一绝》唐朝·杜甫
百年已过半，秋至转饥寒。为问彭州牧，何时救急难。

《绝句》唐朝·杜甫
江边踏青罢，回首见旌旗。风起春城暮，高楼鼓角悲。

《王录事许修草堂资不到聊小诘》唐朝·杜甫
为嗔王录事，不寄草堂赀。昨属愁春雨，能忘欲漏时。

《答郑十七郎一绝》唐朝·杜甫
雨后过畦润，花残步屐迟。把文惊小陆，好客见当时。

《规雁》唐朝·杜甫
东来千里客，乱定几年归。肠断江城雁，高高正北飞。

《道间所见》宋代·杨冠卿
窄窄山腰路，娟娟屋角花。谿回蔽修竹，鸥暖戏春沙。

《漫题》宋代·杨冠卿
著雨林花暗，敲风槛竹幽。翠屏疏得梦，红叶忽惊秋。

《题郭季宽晓耕宿钓二图》宋代·杨冠卿
牛角横素书，春犁破朝雨。鸿鹄志安知，功名心自许。

《题郭季宽晓耕宿钓二图》宋代·杨冠卿
羊裘晦山泽，貂蝉等鸿毛。直钩道可行，一钓联六鳌。

《留别》唐朝·杨凝
玉节随东阁，金闺别旧僚。若为花满寺，跃马上河桥。

《送客往洞庭》唐朝·杨凝
九江归路远，万里客舟还。若过巴江水，湘东满碧烟。

《别友人》唐朝·杨凝
倦客惊危路，伤禽绕树枝。非逢暴公子，不敢涕流离。

《初渡淮北岸》唐朝·杨凝
别梦虽难觉，悲魂最易销。殷勤淮北岸，乡近去家遥。

《咏雨》唐朝·杨凝
尘浥多人路，泥归足燕家。可怜缭乱点，湿尽满宫花。

《柳絮》唐朝·杨凝
河畔多杨柳，追游尽狭斜。春风一回送，乱入莫愁家。

《花枕》唐朝·杨凝
席上沈香枕，楼中荡子妻。那堪一夜里，长湿两行啼。

《题壁》唐朝·杨凝式
院似禅心静，花如觉性圆。自然知了义，争肯学神仙。

《雪晴》唐朝·杨凝式
春来冰未泮，冬至雪初晴。为报方袍客，丰年瑞已成。

《邳州城下夜雨》明朝·杨士奇
薄暮风色寒，移舟宿前渚。欹枕不成眠，孤篷夜来雨。

《夜发清江口》明朝·杨士奇
日落烟水寒，解缆清江渚。中夜北风来，相送潭州去。

《夹沟遇邑人问家信》明朝·杨士奇
闻道故乡来，辞家今远近。恐有南京书，停舟试相问。

《江南行》明朝·杨士奇
家住横塘口，船开去渐遥。归时不愁暮，出浦正乘潮。

《江南行》明朝·杨士奇
偶来长浦里，相伴采莲归。并船打两桨，溅水湿罗衣。

《古意答伯阳》明朝·杨士奇
河洲双鸳鸯，流荡还相逐。皎皎白杨花，风吹不相续。

《和郑相公寻宣上人不遇》唐朝·杨巨源
方寻莲境去，又值竹房空。几韵飘寒玉，馀清不在风。

《题范阳金台驿》唐朝·杨巨源
六国唯求客，千金遂筑台。若令逢圣代，憔悴郭生回。

《寄薛侍御》唐朝·杨巨源
世上无穷事，生涯莫废诗。何曾好风月，不是忆君时。

《句》唐朝·杨巨源
三刀梦益州，一箭取辽城。伊陟无闻祖，韦贤不到孙。

《咏舞》唐朝·杨希道
二八如同雪，三春类早花。分行向烛转，一种逐风斜。

《句》唐朝·杨徽之
新霜染枫叶，皎月借芦花。废宅寒塘水，荒坟宿草烟。

《寄朗陵兄》唐朝·杨持
刺举官犹屈，风谣政已成。行看换龟组，奏最谒承明。

《咏蛙》唐朝·杨收
兔边分玉树，龙底耀铜仪。会当同鼓吹，不复问官私。

《笔》唐朝·杨收
虽匪囊中物，何坚不可钻。一朝操政柄，定使冠三端。

《嘲吴人观者》唐朝·杨收
尔幸无羸角，何用触吾藩。若是升堂者，还应自得门。

《句》唐朝·杨敬之
霜树鸟栖夜，空街雀报明。碧山相倚暮，归雁一行斜。

《读东坡和陶影答形》宋代·杨时
君如烟上火，火尽君乃别。我如镜中像，镜坏我不灭。

《润州》宋代·杨模
帆樯共天远，楼观与云平。山阅三分国，江横十万兵。

《缔盟》宋代·杨氏
珠帘半床月，青竹满林风。何事今宵景，无人解与同。

《联句》宋代·杨氏
珠帘半窗月，修行一帘风。何事今宵景，无人解与同。

《永别》宋代·杨氏
春尽花随尽，其如自是花。从来说花意，不过此容华。

《采莲女》宋代·杨氏
若耶采莲女，日出荡轻桡。惯识谿中路，歌声入画桥。

《永州》宋代·杨永节
柳侯好倔奇，颇类元道州。遂令舂陵行，至今犹风流。

《流崖州至鬼门关作》唐朝·杨炎
一去一万里，千知千不还。崖州何处在，生度鬼门关。

《夜送赵纵》唐朝·杨炯
赵氏连城璧，由来天下传。送君还旧府，明月满前川。

《正朝上左相张燕公》唐朝·杨重玄
岁去愁终在，春还命不来。长吁问丞相，东阁几时开。

《北客》宋代·杨雯
北客相催发，一日举千帆。遥怜庾开府，岁晚望江南。

《风木为康子肃题》明朝·林俊
辽鹤断归期，摊书赖拄颊。山月冷不眠，雨声战寒叶。

《秋斋为周彦通题》明朝·林俊
暑伏凉又生，虫吟叶已故。壮日苦不常，翻书落寒蠹。

《题画》明朝·林俊
独屋芝草香，蘅门落松子。轻舟泛芙蓉，明月在秋水。

《闺怀》明朝·林俊
幽弦不成声，手生欲谁诉。平安两字书，开落几花树。

《情诗》明朝·林光宇
春风谁谓暖，不入妾空房。只向鸳鸯瓦，吹露不成霜。

《陌上桑》明朝·林光宇
秉烛理残妆，涉露持筐出。为虑桑叶稀，伤丝不成疋。

《沙河行宫》明朝·林垠
宫殿连云起，城楼入汉低。寒鸦如望幸，朝夕自悲啼。

《暮春直省》明朝·林大辂
旅梦醒啼鸟，晴窗日欲斜。还将多病眼，闲看续开花。

《咏凤仙花》明朝·林娙
凤鸟久不至，花枝空复名。何如学葵蕊，开即向阳倾。

《不见胡仲隶题苏溪僧壁》宋代·林季仲
念别三年久，相望一舍间。无人寄消息，风雨暗前山。

《春宫》宋代·林洪
桃李六宫寂，君王在石渠。临鸾悔梳洗，女色不如书。

《秋闺二首》明朝·林章
秋月何娟娟，一轮冰镜冷。人心照不见，照见人孤影。

《秋闺二首》明朝·林章
秋雨何潇潇，五更滴红叶。滴滴叶间红，可以比啼颊。

《秋思四首》明朝·林章
不知秋何如，明月照人寝。上照凤凰琴，下照鸳鸯枕。

《秋思四首》明朝·林章
不知秋何如，朝云一片白。半是巫山魂，半是湘江魄。

《秋思四首》明朝·林章
不知秋何如，花开尽清绝。蘋花白于脂，蓼花红于血。

《秋思四首》明朝·林章
不知秋何如，鸣虫先解意。长声捣衣篇，短声织锦字。

《闵师自天台见寄石枕》宋代·林逋
斵石自何许，枕之怀赤城。空庐复蕙帐，旦暮白云生。

《送僧之京师》宋代·林逋
皇城十二衢，埃尘满香裓。何以待归期，山中桂花色。

《送谢尉》宋代·林逋
试吏才未申，食贫同古人。何以赠行色，一酌湖上春。

《西湖与性上人话别》宋代·林逋
秋山与湖水，远近如相送。后府宿扁舟，知师有归梦。

《赠中师草圣》宋代·林逋
行草得三昧，林间尝与语。秋风忽卷衣，别我之何所。

《题张题张果老骑驴图》明朝·果庵
举世多少人，无如这老汉。不是倒骑驴，凡事回头看。

《江行》唐朝·柳中庸
繁阴乍隐洲，落叶初飞浦。萧萧楚客帆，暮入寒江雨。

《咏美人梅花对镜二首》明朝·柳应芳
晓起一开镜，梅花影镜傍。转镜失花处，方知不是妆。

《咏美人梅花对镜二首》明朝·柳应芳
香奁妆欲罢，移照梅花前。徘徊两孤影，抵死镜中怜。

《人日对雪》明朝·柳应芳
人日逢晴胜，不晴雪亦嘉。当由催剪绿，碎却几梅花。

《和陈伯孺西湖十咏二首》明朝·柳应芳
偶向武林游，曾于天竺住。明日欲离山，晴霞故变雨。

《和陈伯孺西湖十咏二首》明朝·柳应芳
夜半高峰望，微茫海日光。下方未觉晓，应是蔽扶桑。

《七夕咏王美人百花画衣》明朝·柳应芳
七夕画衣裁，一花一色开。当筵翻酒湿，争道渡河来。

《真州侯师之席上看梅花》明朝·柳应芳
此是还家路，如何不见家。却从他席上，含泪看梅花。

《游昌化精舍》唐朝·柳明献
宝台侵汉远，金地接霞高。何必游天外，忻此契卢敖。

《壁间诗》明朝·梁山老人
青青千里草，隐隐独家村。日暮客投宿，山深虎守门。

《东林寺前作二首》明朝·梁有誉
山色斜依寺，江流曲抱村。时有山僧出，残阳独掩门。

《东林寺前作二首》明朝·梁有誉
寒日照流水，晚风吹古树。遥听暮钟声，依依度江去。

《谢氏梅园》宋代·梁栋
纤腰冻欲折，来探前村雪。幽禽莫相猜，岁寒心似铁。

《杂咏》明朝·梁氏
松响翩清籁，泉声浣俗尘。白云堪赠客，明月解留人。

《杂咏》明朝·梁氏
霜杵舂清骨，风灯扬梦思。空山悬雨处，断浦落云时。

《秋阴》明朝·梁潜
寒云将远空，叶落与飞鸿。汉苑秦陵外，凄凉是此中。

《纨扇》明朝·梁辰鱼
朝来两蛱蝶，分宿花房雨。纨扇亦多情，拂尔双飞去。

《赠李中华》唐朝·梁锽
莫向嵩山去，神仙多误人。不如朝魏阙，天子重贤臣。

《别达观文鉴二大士》宋代·梅尧臣
云衲山中来，画桡江上发。何日到山中，山花应未歇。

《别三十弟彦臣》宋代·梅尧臣
朝辞都城里，暮止汴堤头。满目非相亲，寂默对河流。

《倡妪叹》宋代·梅尧臣
万钱买尔身，千钱买尔笑。老笑空媚人，笑死人不要。

《嘲江翁还接篱》宋代·梅尧臣
何言恐偷檥，自是君妇懒。五日缝一巾，犹道苦未晚。

《迟月》宋代·梅尧臣
迟月月已上，清光在高木。未能照我庭，团团隔东屋。

《初见杏花》宋代·梅尧臣
不待春风遍，烟林独早开。浅红欺醉粉，肯信有江梅。

《得山雨》宋代·梅尧臣
急雨射苍壁，溅林跳万珠。山根水壅壑，漫窗若注壶。

《灯花》宋代·梅尧臣
灼灼生寒烬，终朝照席明。从教占有验，燃灭本无情。

《对花有感》宋代·梅尧臣
新花朝竟妍，故花色憔悴。明日花更开，新花何以异。

《风笛》宋代·梅尧臣
既殊出塞声，还非江上听。夜吹送悠扬，高楼月方迥。

《古意》宋代·梅尧臣
故人留雅曲，今与新人弹。新人听不足，复使後人欢。

《观扱兔》宋代·梅尧臣
莽莽蒿莱下，纷纷狡兔迷。枯枝坐守者，若个是忘归。

《寒草》宋代·梅尧臣
寒草才变枯，陈根已含绿。始知天地仁，谁道风霜酷。

《和资政侍郎湖亭杂咏绝句十首·采菱》宋代·梅尧臣
紫角菱实肥，青铜菱叶老。孤根未能定，不及寒塘草。

《和资政侍郎湖亭杂咏绝句十首·稻畦》宋代·梅尧臣
浅浅碧水平，青青稻苗长。偏知楚客爱，白鹭飞下上。

《和资政侍郎湖亭杂咏绝句十首·莲塘》宋代·梅尧臣
不畏塘雨急，钿叶自相遮。纹禽忽飞去，冲落波上霞。

《和资政侍郎湖亭杂咏绝句十首·流泉》宋代·梅尧臣
石齿嚼寒声，粼粼萦曲处。有时浮落英，又过城根去。

《和资政侍郎湖亭杂咏绝句十首·苔径》宋代·梅尧臣
林间夏雨滋，复有斜阳照。绿净不摇风，从教春草笑。

《和资政侍郎湖亭杂咏绝句十首·汀鹭》宋代·梅尧臣
食鱼日已晚，矫翼烟际还。不与鴈鹜竞，风标亦自闲。

《和资政侍郎湖亭杂咏绝句十首·小桥》宋代·梅尧臣
伐桂向芳洲，跨波湾势小。时爱游人渡，游人在林杪。

《和资政侍郎湖亭杂咏绝句十首·渔潭》宋代·梅尧臣
烟潭深不极，监碧无菱花。日脚下波心，澄江见鱼虾。

《和资政侍郎湖亭杂咏绝句十首·渔艇》宋代·梅尧臣
古木刳为舟，野藤牵作缆。钓人寒雨中，远望烟蓑暗。

《和资政侍郎湖亭杂咏绝句十首·远山》宋代·梅尧臣
插云千万重，一望不可暂。前岭与後峰，翠色浓复淡。

《寄公异弟》宋代·梅尧臣
池塘去後春，一夕生绿草。无由梦阿连，诗句何能好。

《将行与蔡仲谋饮分席上果得桃》宋代·梅尧臣
曾无千岁人，安见千岁实。聊效昔所投，琼瑶报非一。

《禁中瑞竹同本异茎》宋代·梅尧臣
孤竹二君子，圣人知独清。但将奇节并，何用首阳名。

《句》宋代·梅尧臣
秋花冬更开，夏实冬还结。物理性难常，人意自为孽。

《昆阳城》宋代·梅尧臣
试看昆阳下，白骨犹衔镞。莫愿隍水头，更添新鬼器。

《老牛陂》宋代·梅尧臣
吴牛行欲老，汉马焉得肥。筋力不可恃，游子当念归。

《林翠》宋代·梅尧臣
郁郁长条抽，林间翠堪翦。背岭山气浓，幽人趣不浅。

《漫书》宋代·梅尧臣
蒲葵两钱扇，漫写未嫌轻。老媪持将去，无端色不平。

《梦过三陵》宋代·梅尧臣
梦过汉陵间，秋风石马闲。当年侍臣泪，泣尽向三山。

《鸣琴》宋代·梅尧臣
虽传古人声，不识古人意。古人今已远，悲哉广陵思。

《拟韦应物残灯》宋代·梅尧臣
照此寒夜中，欲残红烬尾。空堂灭复明，独宿拟山鬼。

《拟玉台体七首其二携手曲》宋代·梅尧臣
携手出中闺，殷勤克密期。密期虽不远，回顾步迟迟。

《拟玉台体七首其六落日窗中坐》宋代·梅尧臣
含情独不语，落日窗中时。妾意与君意，相思只自知。

《拟玉台体七首其七领边绣》宋代·梅尧臣
出门重新制，纤手行自整。愿作花工儿，长年承素颈。

《拟玉台体七首其三雨中归》宋代·梅尧臣
来时云冉冉，去值雨霏霏。莫怪罗衣湿，荆王梦罢归。

《拟玉台体七首其四别後》宋代·梅尧臣
昨日日暮别，今日日暮愁。犹认纵裙色，依依在石榴。

《拟玉台体七首其五夜夜曲》宋代·梅尧臣
情来不自理，明月生南楼。坐感昔时乐，翻成此夜愁。

《拟玉台体七首其一欲眠》宋代·梅尧臣
鸳鸯罗荐开，翡翠香帏寂。解带竟羞明，移灯向东壁。

《疲马》宋代·梅尧臣
疲马不畏鞭，暮途知几千。当须量马力，始得君马全。

《前以甘子诗酬行之既食乃绿橘也顷年襄阳人遗》宋代·梅尧臣
昔辨荆州悮，今为越叟迷。黄甘与绿橘，正似珷似圭。

《社前》宋代·梅尧臣
欲社先知雨，将归未见花。那能长作客，夜夜梦还家。

《十月三日相公花下小饮赋四题·残菊》宋代·梅尧臣
零落黄金蕊，虽枯不改香。深丛隐孤秀，犹得奉清觞。

《十月三日相公花下小饮赋四题·拒霜》宋代·梅尧臣
木杪芙蓉花，开非红艳早。常畏晚霜寒，朱华竞衰草。

《始作燕子巾》宋代·梅尧臣
裹髻不裹额，自名燕子巾。翼覆尾涏涏，谁问巢由人。

《守宫》宋代·梅尧臣
尝闻汉武帝，偶问东方朔。臣拟作龙呼，惭无头上角。

《霜钟》宋代·梅尧臣
昔向寒溪卧，远寺撞白云。今也趋早朝，残月马上闻。

《送叔昭上人附施屯田还宣城》宋代·梅尧臣
瓶巾过江去，远托故人船。借问风涛势，何如杯度年。

《送仲和师归雪窦兼简颖禅师》宋代·梅尧臣
野钵归松下，将亲闻道师。风沙不堪寄，霜笴自相宜。

《啼禽》宋代·梅尧臣
盆茧未成丝，破裤劝可脱。安知增羞颜，赤胫衣短褐。

《铜坑》宋代·梅尧臣
碧镰不出土，青山凿不休。青山凿不休，坐令鬼神愁。

《晚得菖蒲》宋代·梅尧臣
薄暮得菖蒲，犹胜竟日无。我焉能免俗，三揖向樽壶。

《王殿丞赴莫州日就余求钓竿数茎以往今因其使》宋代·梅尧臣
去日觅钓竿，定能垂钓否。若不暇钓鱼，钓竿当去取。

《闻禽》宋代·梅尧臣
禽鸣脱破裤，定无新易故。此语莫相讥，善贫知有素。

《午日三首》宋代·梅尧臣
有酒不病饮，况无菖蒲根。空怀楚风俗，角黍吊沉魂。

《午日三首》宋代·梅尧臣
佳人五色缕，道士绛囊符。瘦臂不中系，百邪何用驱。

《午日三首》宋代·梅尧臣
百草堪为药，舟行不及收。岸旁萧与艾，从听到寒休。

《戏谢师直》宋代·梅尧臣
古锦裁诗句，班衣戏坐隅。木奴今正熟，肯效陆郎无。

《夏夜小亭有怀》宋代·梅尧臣
西南雨气浓，林上昏月色。寒影不随人，寥寥空露白。

《夏园》宋代·梅尧臣
夏园甘果熟，日觉树林稀。休笑道傍李，无人摘自肥。

《新雁》宋代·梅尧臣
寒雁与寒来，夜落汀洲宿。泊船人不寐，月下声相续。

《行僧》宋代·梅尧臣
风衣何揭揭，有若瓠叶翻。尘土不远去，白云藏白门。

《依韵和通判太博雪後招饮二首》宋代·梅尧臣
邀饮奏醴醪，案杯烹蟹螯。吾非独醒者，莫诵楚人骚。

《依韵和徐元舆读寄内诗戏成》宋代·梅尧臣
鸳鸯同白首，相得在中河。水客莫惊笑，云间比翼多。

《隐静山访怀贤上人不遇》宋代·梅尧臣
松上垂青蔓，蒲根泻碧反。高僧来不见，却返五峰前。

《隐静遗枇杷》宋代·梅尧臣
五月枇杷实，青青味尚酸。猕猴定撩乱，欲待热应难。

《雍丘逢钱寺丞载阳》宋代·梅尧臣
殷勤魏公子，落莫吴王孙。下客独垂泪，伤心思旧恩。

《永城杜寺丞大年暮春白杏花》宋代·梅尧臣
孤素发残枝，非关比众迟。殷勤胜菖叶，重叠为农时。

《咏双杏子其核亦然》宋代·梅尧臣
子核成双杏，将寄同心人。定栖鸳鸯魄，为物岂无因。

《咏蜘蛛》宋代·梅尧臣
日结一尺网，知吐几尺丝。百虫为尔食，九腹常苦饥。

《游元紫芝琴堂》宋代·梅尧臣
访古历荒城，城孤落日鸣。人琴两不见，破月高台倾。

《谕鸥》宋代·梅尧臣
翩翩沙上鸥，安用避渔舟。渔人在鱼利，何异尔所求。

《月晕》宋代·梅尧臣
月晕已知风，灯花先作喜。明日挂帆归，春湖能几里。

《杂诗绝句十七首》宋代·梅尧臣
蛙行动萍叶，误观作游鱼。稍稍引两股，已变科斗书。

《杂诗绝句十七首》宋代·梅尧臣
青草生水中，日日随水长。水落何所依，撩乱为宿莽。

《杂诗绝句十七首》宋代·梅尧臣
有虫托断葑，断葑日夕流。不知止息处，随夫非自由。

《杂诗绝句十七首》宋代·梅尧臣
荒水浸篱根，篱上蜻蜓立。鱼网挂绕篱，野船篱外人。

《杂诗绝句十七首》宋代·梅尧臣
茸茸翦熟丝，雨染燕脂晕。满树敛黄昏，槿花无此分。

《杂诗绝句十七首》宋代·梅尧臣
青青老镜叶，下有繁实尖。浪头拨船女，刺手终不嫌。

《杂诗绝句十七首》宋代·梅尧臣
岸傍草树密，往往不知名。其间有啼鸟，似与船相迎。

《杂诗绝句十七首》宋代·梅尧臣
青蝇何处来，聚集满盘间。谁知腹中物，变化如循环。

《杂诗绝句十七首》宋代·梅尧臣
水上卖瓜女，摘瓜陂上田。长麻已不识，满把青铜钱。

《杂诗绝句十七首》宋代·梅尧臣
买鱼问水客，始得鲫与鲂。操刀欲割鳞，跳怒鬐鬣张。

《杂诗绝句十七首》宋代·梅尧臣
沙头风雨来，帖水野云黑。如观曹公营，万弩射船侧。

《杂诗绝句十七首》宋代·梅尧臣
前时双鸳鸯，失雌鸣不已。今更作双来，还悲旧流水。

《杂诗绝句十七首》宋代·梅尧臣
度水红蜻蜓，傍人飞欵欵。但知随船轻，不知船去远。

《杂诗绝句十七首》宋代·梅尧臣
塘上挽船人，塘泥深及胫。落日望前村，心将道途竞。

《杂诗绝句十七首》宋代·梅尧臣
燕立茅屋脊，燕衔芹岸泥。巢成同养子，薄暮亦同栖。

《杂诗绝句十七首》宋代·梅尧臣
鹊衔高树蝉，危胁缫车响。露腹不曾肥，杀之嗟已往。

《杂诗绝句十七首》宋代·梅尧臣
河畔有钧翁，团泥为瓮缶。坐想秦人声，思倾杜陵酒。

《早行道中相逢》宋代·梅尧臣
黯黯雨云晦，駸駸车马繁。唯忧不及见，及见反无言。

《中秋不见月答永叔》宋代·梅尧臣
天嫌物兼美，而使密云藏。已向石屏见，何须照席光。

《舟中夜听汴河水声》宋代·梅尧臣
夏雨涨黄流，夜鸣邻船柁。乘危冒险人，不识西山饿。

《啄木》宋代·梅尧臣
中园啄尽蠹，未肯出林飞。不识黄金弹，双翎坠落晖。

《啄木二首》宋代·梅尧臣
食蠹非嫌蠹，声来古木高。谁将琵琶弄，写入相思槽。

《阻风寄刁安国》宋代·梅尧臣
江风裂瓦鸣，浦口惊波作。君驾何不来，客心空寂寞。

《醉和范景仁赋子华东轩树次其韵》宋代·梅尧臣
树影落东墙，影微人已醉。休看枝上绿，但对眉间翠。

《陶者》宋代·梅尧臣
陶尽门前土，屋上无片瓦。十指不沾泥，鳞鳞居大厦。

《寄外》明朝·梅生
落叶满庭阶，秋风吹复起。遥忆别离人，寂寞何堪此。

《酬别二首》明朝·梅蕃祚
楚客怨青蘋，吴侬爱紫莼。扁舟难共载，羞杀渡江人。

《酬别二首》明朝·梅蕃祚
一片秋林色，如迎去客舟。更怜江月好，且为故人留。

《半月轩》宋代·楼钥
莫要作圆月，才圆却又亏。不如作一半，犹有向圆时。

《广轩夜望》宋代·楼钥
点点万家灯，风清醉复醒。广轩高绝处，俯瞰一天星。

《水蕉》宋代·楼钥
猎猎水芭蕉，如将隐士招。清风来处远，袢暑坐中消。

《晚步少微阁》宋代·楼钥
落山谢虚阁，横琴相对閒。片云将急雨，一笑失前山。

《游金焦两山以雨而辍》宋代·楼钥
金山寺裹山，焦山山裹寺。风雨劝我归，也省两头事。

《状江南·仲夏》唐朝·樊珣
江南仲夏天，时雨下如川。卢橘垂金弹，甘蕉吐白莲。

《初秋普明寺竹林小饮饯梅圣俞分韵得亭皋木叶》宋代·欧阳修
临水复欹石，陶然同醉醒。山霞坐未敛，池月来亭亭。

《初秋普明寺竹林小饮饯梅圣俞分韵得亭皋木叶》宋代·欧阳修
洛城风日美，秋色满蘅皋。谁同茂林下，扫叶酌松醪。

《初秋普明寺竹林小饮饯梅圣俞分韵得亭皋木叶》宋代·欧阳修
野水竹间清，秋山酒中绿。送子此酣歌，淮南应落木。

《初秋普明寺竹林小饮饯梅圣俞分韵得亭皋木叶》宋代·欧阳修
劝客芙蓉杯，欲搴芙蓉叶。垂杨碍行舟，演漾回轻楫。

《春帖子词二十首·皇帝合六首》宋代·欧阳修
萌牙资暖律，养育本仁心。顾彼苍生意，安知帝力深。

《春帖子词二十首·皇帝合六首》宋代·欧阳修
阳进升君子，阴消退小人。圣君南面治，布政法新春。

《春帖子词二十首·皇帝合六首》宋代·欧阳修
气候三阳始，勾萌万物新。雷声初发号，天下已知春。

《春帖子词二十首·皇后合五首》宋代·欧阳修
御水冰销录，宫梅雪压香。新年贺交泰，白日渐舒长。

《春帖子词二十首·皇后合五首》宋代·欧阳修
蔼蔼珠帘日，溶溶碧瓦烟。漪涟采荇水，和暖浴蚕天。

《春帖子词二十首·六夫人合五首》宋代·欧阳修
太史颁时令，农家候土牛。青林自花发，黄屋为民忧。

《春帖子词二十首·七夫人合五首》宋代·欧阳修
元会千官集，新春万物同。测圭知日永，占岁时时丰。

《端午帖子·夫人合五首》宋代·欧阳修
冰壶凝皓彩，水殿漾轻涟。绣茧夸新巧，萦丝喜续年。

《端午帖子·夫人合五首》宋代·欧阳修
黄金仙杏粉，赤玉海榴房。共斗今朝胜，盈襜百草香。

《端午帖子·皇帝合六首》宋代·欧阳修
天容清永昼，风色秀含薰。五日逢佳节，千龄奉圣君。

《端午帖子·皇帝合六首》宋代·欧阳修
彩索盘中结，杨梅棕里红。宫闱九重乐，风俗万方同。

《端午帖子·皇帝合六首》宋代·欧阳修
宝典标灵日，明离正午方。五行当火德，万寿续天长。

《端午帖子·皇后合五首》宋代·欧阳修
茧馆覆柔桑，新丝引更长。纫为五色缕，续寿献君王。

《端午帖子·皇后合五首》宋代·欧阳修
槐绿阴初合，榴繁艳欲然。翠筒传角黍，喜节庆年年。

《端午帖子·温成合四首》宋代·欧阳修
香黍筒为棕，灵苗艾作人。芳音邈已远，节物自常新。

《端午帖子·温成合四首》宋代·欧阳修
珠箔凉颸入，金壶昼刻长。鸾台尘不动，销尽故时香。

《端午帖子词二十首·八夫人合五首》宋代·欧阳修
楚俗传筒黍，江人喜竞舡。深宫亦行乐，彩索续长年。

《端午帖子词二十首·二温成皇后合四首》宋代·欧阳修
密叶花成子，新巢燕引雏。君心多感旧，谁献辟兵符。

《端午帖子词二十首·皇帝合六首》宋代·欧阳修
天清槐露浥，岁熟麦风凉。五日标嘉节，千龄献寿觞。

《端午帖子词二十首·皇帝合六首》宋代·欧阳修
午位星杓正，人间令节同。四时和玉烛，万物被薰风。

《端午帖子词二十首·皇帝合六首》宋代·欧阳修
舜舞来遐俗，尧仁浃九区。五兵消以德，何用赤灵符。

《端午帖子词二十首·皇后合五首》宋代·欧阳修
画扇催迎暑，灵符喜辟邪。风光丽宫禁，时节重仙家。

《端午帖子词二十首·皇后合五首》宋代·欧阳修
椒涂承茂渥，嫔壶范柔仪。更以亲蚕茧，纫为续命丝。

《端午帖子词二十首·六夫人合五首》宋代·欧阳修
梅黄初过雨，麦实已登秋。避暑多佳赏，皇欢奉豫游。

《端午帖子词二十首·七夫人合五首》宋代·欧阳修
鸣蜩惊早夏，◇草及良辰。共荐菖华酒，君王寿万春。

《端午帖子词二十首·三温成皇后合四首》宋代·欧阳修
旭日映帘生，流晖槿艳明。红颜易零落，何异此花荣。

《芙蓉花二首》宋代·欧阳修
溪边野芙蓉，花木相媚好。半看池莲尽，独伴霜菊槁。

《芙蓉花二首》宋代·欧阳修
红芳晓露浓，绿树秋风冷。共喜巧回春，不妨闲弄影。

《和梅圣俞杏花》宋代·欧阳修
谁道梅花早，残年岂是春。何如艳风日，独自占芳辰。

《和圣俞百花洲二首》宋代·欧阳修
野岸溪几曲，松蹊穿翠阴。不知芳渚远，但爱绿荷深。

《和圣俞百花洲二首》宋代·欧阳修
荷深水风阔，雨过清香发。暮角起城头，归桡带明月。

《花山寒食》宋代·欧阳修
客路逢寒食，花山不见花。归心随北鴈，先向洛阳家。

《绝句》宋代·欧阳修
冷雨涨焦陂，人去陂寂寞。惟有霜前花，鲜鲜对高阁。

《拟玉台体七首·别後》宋代·欧阳修
连环结连带，赠君情不忘。暂别莫言易，一夕九回肠。

《拟玉台体七首·落日窗中》宋代·欧阳修
朝闻惊禽去，日暮见禽归。瑶琴坐不理，含情复为谁。

《拟玉台体七首·携手曲》宋代·欧阳修
落日堤上行，独歌携手曲。却忆携手人，处处春华绿。

《拟玉台体七首·夜夜曲》宋代·欧阳修
浮云吐明月，流影玉◇阴。千里虽共照，安知夜夜心。

《拟玉台体七首·雨中归》宋代·欧阳修
朝看楼上云，日暮城南雨。路远香车迟，迢迢向何所。

《三桥诗·右飞盖》宋代·欧阳修
鸣驺入远树，飞盖渡长桥。水阔鹭双起，波明鱼自跳。

《三桥诗·右望佳》宋代·欧阳修
轻舟转孤屿，幽蒲漾平波。回看望佳处，归路逐鱼歌。

《三桥诗·右宜远》宋代·欧阳修
朱栏明绿水，古柳照斜阳。何处偏宜望，清涟对女郎。

《晚过水北》宋代·欧阳修
寒川消积雪，冻浦渐通流。日暮人归尽，沙禽上钓舟。

《游龙门分题十五首·白傅坟》宋代·欧阳修
芳荃奠兰酌，共吊松林里。溪口望山椒，但见浮云起。

《游龙门分题十五首·晚登菩提上方》宋代·欧阳修
野色混晴岚，苍茫辨烟树。行人下山道，犹向都门去。

《游龙门分题十五首·伊川泛舟》宋代·欧阳修
春鸡渐生溜，演漾回舟小。沙禽独避人，飞去青林杪。

《游龙门分题十五首·自菩提步月归广化寺》宋代·欧阳修
春岩瀑泉响，夜久山已寂。明月净松林，千峰同一色。

《远山》宋代·欧阳修
山色无远近，看山终日行。峰峦随处改，行客不知名。

《读周太公传》宋代·欧阳詹
论兵去商虐，讲德兴周道。屠沽未遇时，岂异兹川老。

《故宫井》明朝·止庵法师
上有千尺桐，下有千尺井。风吹井上桐，零落井中影。

《题桃花小禽图》明朝·止庵法师
檐外雨初晴，幽禽四五声。桃花无限思，留客看清明。

《寒食下第》唐朝·武元衡
柳挂九衢丝，花飘万家雪。如何憔悴人，对此芳菲节。

《途中即事》唐朝·武元衡
南征复北还，扰扰百年间。自笑红尘里，生涯不暂闲。

《春日偶作》唐朝·武元衡
纵横桃李枝，淡荡春风吹。美人歌白苎，万恨在蛾眉。

《夏夜作》唐朝·武元衡
夜久喧暂息，池台惟月明。无因驻清景，日出事还生。

《左掖梨花》唐朝·武元衡
巧笑解迎人，晴雪香堪惜。随风蝶影翻，误点朝衣赤。

《同陈六侍御寒食游禅定藏山上人院》唐朝·武元衡
年少轻行乐，东城南陌头。与君寂寞意，共作草堂游。

《哭李群玉》唐朝·段成式
曾话黄陵事，今为白日催。老无儿女累，谁哭到泉台。

《绝句》明朝·殷奎
霜落水禽啼，寒流绕大堤。长鱼不受钓，跃过石梁西。

《题泖居》宋代·殷澄
国破不共天，军行却扫地。一言活万人，三泖终吾志。

《赠独孤常州》唐朝·毕耀
洪炉无久停，日月速若飞。忽然冲人身，饮酒不须疑。

《子夜四时歌·夏歌》南北朝·民歌
田蚕事已毕，思妇犹苦身。当暑理絺服，持寄与行人。

《古歌》汉朝·汉无名氏
高田种小麦，终久不成穗。男儿在他乡，焉得不憔悴。

《古绝句》汉朝·汉无名氏
藁砧今何在，山上复有山。何当大刀头，破镜飞上天。

《古绝句》汉朝·汉无名氏
南山一桂树，上有双鸳鸯。千年长交颈，欢爱不相忘。

《古绝句》汉朝·汉无名氏
日暮秋云阴，江水清且深。何用通音信，莲花玳瑁簪。

《枯鱼过河泣》汉朝·汉无名氏
枯鱼过河泣，何时悔复及。作书与鲂鱮，相教慎出入。

《无题》汉朝·汉无名氏
吴王好剑客，百姓多疮瘢。楚王好细腰，宫中多饿死。

《临刑诗》唐朝·江为
街鼓侵人急，西倾日欲斜。黄泉无旅店，今夜宿谁家。

《诗》南北朝·江淹
通渠运春流。幽谷涣□冰。荡秽出新泉。游望登重陵。

《玉阶怨》明朝·汤儒
朱甍萤影度，璧月绮疏流。牛女年年会，玉阶今夜愁。

《登献花岩芙蓉阁》明朝·汤显祖
木末芙蓉出，花岩草树齐。陵高诸象北，江白数峰西。

《迁祠部拜孝陵》明朝·汤显祖
寝署三年外，祠郎初报闻。臣心似江水，长绕孝陵云。

《恩平中火》明朝·汤显祖
海气层云尽，山烟远烧浮。孤臣随早晚，一饭是恩州。

《南海浴日亭拜长至》明朝·汤显祖
孤臣遥浴日，沧海亦书云。愿得扶桑影，年年奉圣君。

《雁山迷路》明朝·汤显祖
借问采茶女，烟霞路几重。屏山遮不断，前面剪刀峰。

《广陵偶题二首》明朝·汤显祖
忽忽知何意，悠悠向此方。却知新涕泪，还是旧衣裳。

《有友人怜予乏劝为黄山白岳之游》明朝·汤显祖
欲识金银气，多从黄白游。一生痴绝处，无梦到徽州。

《信陵君饮酒近妇人》明朝·汤显祖
魏国乃为累，万古悲公子。世上无神仙，英雄如是死。

《司马德操谓庞德公妻子作黍元直欲来》明朝·汤显祖
世乱难为士，存身各有致。鹿门一辈人，未测语何事。

《半山寺》宋代·汪宗臣
往事空求佛，当年误买邻。悠悠思舐犊，烟雨暗松筠。

《冲陶山中》宋代·汪宗臣
侵床绿意多，过牖松花落。草堂一编诗，送客不下阁。

《山行》明朝·汪日梦
涧道散寒流，衡沙漫田亩。妖狐行野碓，风叶满舂臼。

《紫骝马四解》明朝·汪淮
绣袜空中起，湘裙风外飞。倒垂倭堕髻，妒杀路傍儿。

《紫骝马四解》明朝·汪淮
为问马上郎，墙高复几许？海青不上天，那得天鹅去。

《避雨山寺》明朝·汪生民
偶逐荷锄入，松关犬吠频。山僧买药去，风雨自留人。

《谢人惠壬辰历》明朝·汪衢
唐虞今圣人，巢许余前身。梅花枝上历，自识山中春。

《待柴荆》明朝·汪钺
朝寻白云去，暮将白云归。寥寥穷巷中，悬灯未掩扉。

《山居诗》明朝·汰如法师
东溪信非遥，咫尺篱门外。桥头看落花，昨日莺声在。

《山居诗》明朝·汰如法师
送雨风无力，流花水不情。啼春枝上鸟，今日更分明。

《山居诗》明朝·汰如法师
屋后山疏秀，门前水清浅。朝来何处风，吹落浮云片。

《山居诗》明朝·汰如法师
坞深不见人，树杪青峰堕。若个采松花，隔林应唤我。

《山居诗》明朝·汰如法师
短日催身老，长吟奈病何。暗消心事尽，新识药名多。

《除夜》明朝·汰如法师
岁去归何处，灯来伴此身。分明无事夜，也作不眠人。

《状江南·仲秋》唐朝·沈仲昌
江南仲秋天，驔鼻大如船。雷是樟亭浪，苔为界石钱。        

《蒙泉》唐朝·沈传师
京路马駸駸，尘劳日向深。蒙泉聊息驾，可以洗君心。

《白莲花亭侍宴应制》唐朝·沈佺期
九日陪天仗，三秋幸禁林。霜威变绿树，云气落青岑。

《寒食》唐朝·沈佺期
普天皆灭焰，匝地尽藏烟。不知何处火，来就客心然。

《古歌》唐朝·沈千运
北邙不种田，但种松与柏。松柏未生处，留待市朝客。

《春日忆琼章姊》明朝·沈华鬘
粉蝶戏兰丛，桃花似面红。东风吹不定，飞向玉阶空。

《子夜歌》明朝·沈天孙
轻桡荡北渚，中流拗藕丝。藕丝不可断，缠绵会有时。

《自君之出矣》明朝·沈天孙
自君之出矣，孤月鉴虚牖。思君如飞花，随风不回首。

《寄天台司马道士》唐朝·沈如筠
河洲花艳爚，庭树光彩蒨。白云天台山，可思不可见。

《捣衣》唐朝·沈宇
日暮远天青，霜风入后庭。洞房寒未掩，砧杵夜泠泠。

《金井怨》明朝·沈愚
牵丝犹怯冷，照影却含羞。独立梧桐月，芳心不奈秋。

《嬉春词》明朝·沈愚
酒尽情无极，花深眼欲迷。拂鞭归去晚，月在画楼西。

《忆事》明朝·沈泰鸿
空山秋月明，处处暮猿清。不是愁肠断，还闻第四声。

《夜夜曲》南北朝·沈约
北斗阑干去。夜夜心独伤。月辉横射枕。灯光半隐床。

《襄阳蹋铜蹄歌》南北朝·沈约
分手桃林岸。送别岘山头。若欲寄音信。汉水向东流。

《襄阳蹋铜蹄歌》南北朝·沈约
生长宛水上。从事襄阳城。一朝遇神武。奋翼起先鸣。

《襄阳蹋铜蹄歌》南北朝·沈约
蹀鞚飞尘起。左右自生光。男儿得富贵。何必在归乡。

《团扇歌》南北朝·沈约
青青林中竹。可作白团扇。动摇玉郎手。因风访方便。

《团扇歌》南北朝·沈约
团扇复团扇。持许自障面。憔悴无复理。羞与郎相见。

《大言应令诗》南北朝·沈约
隘此大泛庭。方知九垓局。穷天岂弥指。尽地不容足。

《细言应令诗》南北朝·沈约
开馆尺棰余。筑榭微尘里。蜗角列州县。毫端建朝市。

《咏余雪诗》南北朝·沈约
阴庭覆素芷。南阶褰绿葹。玉台新落构。青山已半亏。

《咏帐诗》南北朝·沈约
甲帐垂和璧。螭云张桂宫。隋珠既吐曜。翠被复含风。

《侍宴咏反舌诗》南北朝·沈约
假容不足观。遗音犹可荐。幸蒙乔树恩。得以闻高殿。

《咏孤桐诗》南北朝·沈约
龙门百尺时。排云少孤立。分根荫玉池。欲待高鸾集。

《咏梧桐诗》南北朝·沈约
秋还遽已落。春晓犹未荑。微叶虽可贱。一剪或成珪。

《园橘诗》南北朝·沈约
绿叶迎露滋。朱苞待霜润。但令入玉柈。金衣非所悋。

《咏梨应诏诗》南北朝·沈约
大谷来既重。岷山道又难。摧折非所悋。但令入玉盘。

《西地梨诗》南北朝·沈约
列茂河阳苑。蓄紫滥觞隈。翻黄秋沃若。落素春徘徊。

《咏芙蓉诗》南北朝·沈约
微风摇紫叶。轻露拂朱房。中池所以绿。待我泛红光。

《咏杜若诗》南北朝·沈约
生在穷绝地。岂与世相亲。不顾逢采撷。本欲芳幽人。

《咏甘蕉诗》南北朝·沈约
抽叶固盈丈。折本信兼围。流甘揜椰实。弱缕冠絺衣。

《咏菰诗》南北朝·沈约
结根布洲渚。垂叶满皋泽。匹彼露葵羹。可以留上客。

《早行逢故人车中为赠诗》南北朝·沈约
残朱犹暧暧。余粉尚霏霏。昨宵何处宿。今晨拂露归。

《为邻人有怀不至诗》南北朝·沈约
影逐斜月来。香随远风入。言是定知非。欲笑翻成泣。

《四城门诗》南北朝·沈约
六龙既惊轸。二鼠复驰光。衰龄难慎辅。暮质易凋伤。

《和刘中书仙诗》南北朝·沈约
殊庭不可及。风熛多异色。霞衣不待缝。云锦不须织。

《侍宴乐游苑饯徐州刺史应诏诗》南北朝·沈约
沃若动龙骖。参差凝凤管。金塘草未合。玉池泉将满。

《憩郊园和约法师采药诗》南北朝·沈约
郭外三千亩。欲以贸朝饘。繁蔬既绮布。密菓亦星悬。

《诗一首》宋代·沈邈
背郭千峰起，涵空一水泓。风帆人共远，潮屿岁重耕。

《子夜歌》明朝·沈野
门有车马客，姊妹易衣裳。侬有好颜色，那在红粉妆。

《寄书曲》明朝·沈野
行人促家信，把笔倚前轩。书紥经姑手，闲情不敢言。

《团扇郎》明朝·沈野
皎皎合欢扇，郎持赠所欢。本欲图亲近，翻掩桃花颜。

《句》宋代·洙泗钧翁
巍巍颜鲁公，笔正心亦正。凛凛元道州，高节抱幽贞。

《初霜》宋代·洪咨夔
庭下晓来霜，菰顿芭蕉折。络石瘦菖莆，独抱青青节。

《端平二年端午帖子词·贵妃阁》宋代·洪咨夔
佩袭芳兰碧，钗明宝篆红。深宫三十六，同被二南风。

《端平二年端午帖子词·贵妃阁》宋代·洪咨夔
萱长宜男草，榴开结了花。欢声喧令节，庆事属天家。

《端平二年端午帖子词·皇帝阁》宋代·洪咨夔
更化开皇极，中兴兆赤符。节摽千岁历，气协五时图。

《端平二年端午帖子词·皇帝阁》宋代·洪咨夔
雨足秧分甽，风清麦弄岐。圣心涵水镜，即是太平基。

《端平二年端午帖子词·皇帝阁》宋代·洪咨夔
明进离方午，柔生遇已阴。妙参三圣易，细测两仪心。

《端平三年春帖子词·贵妃阁》宋代·洪咨夔
梅试催妆粉，兰披入梦香。迎春占北斗，受福拜东皇。

《端平三年春帖子词·贵妃阁》宋代·洪咨夔
象应轩龙次，恩承帝座光。燕坛风澹荡，蚕馆日舒长。

《端平三年春帖子词·皇帝阁》宋代·洪咨夔
冰天寒色饯，暘谷霁华宾。生意乾坤满，宸襟一点春。

《端平三年春帖子词·皇帝阁》宋代·洪咨夔
宽大朝廷诏，中和郡国诗。欲求跻庆历，先使见淳熙。

《端平三年春帖子词·皇后阁》宋代·洪咨夔
太液轻澌泮，温明霁日融。菜流芳荇碧，花颂瑞椒红。

《端平三年春帖子词·皇后阁》宋代·洪咨夔
甲观韶光集，禖坛好语传。思齐田庆百，假乐子宜千。

《发龙州》宋代·洪咨夔
涪山信有灵，送客六月雨。晓行如深秋，千憩无点暑。

《夫容》宋代·洪咨夔
向背有感态，纤稼无定姿。最怜花脱后，全似蕊包时。

《普照僧生云轩云闲阁》宋代·洪咨夔
岩芳斂空华，谷响答虚牝。坐看白云生，会得无生忍。

《普照僧生云轩云闲阁》宋代·洪咨夔
雨来山出云，雨过云归海。悠然天地间，得此大自在。

《千竿夹》宋代·洪咨夔
方雨江流红，示霜芦花紫。寂寂远帆来，拍拍晴鸥起。

《清凉院僧房致斋》宋代·洪咨夔
花片墙阴晚，禽声屋角晴。东风犹峭在，煨芋坐深明。

《秋思》宋代·洪咨夔
一曲玉连琐，十分金屈巵。故新相代谢，底用为秋悲。

《乌息隐山堂觅诗》宋代·洪咨夔
未出为远志，出则为小草。请看耆阇窟，几年黄面老。

《五月庚申梦人相指为马周且诵诗两句觉而足之》宋代·洪咨夔
伸缩一双手，去来三世身。新丰惊昨梦，斗酒满怀春。

《小雪前三日锺冠之约余侍老人行山舟发后洪入》宋代·洪咨夔
止水搅不动，好山邀辄来。松间寒月晚，似角两翁催。

《新月》宋代·洪咨夔
天面如人面，昏昏镇是愁。晚来云色解，新月放眉头。

《赠相者》宋代·洪咨夔
猿臂老不侯，鸢肩腾上速。娄罗千丈长，不博一寸福。

《地肺山春日》唐朝·温庭筠
冉冉花明岸，涓涓水绕山。几时抛俗事，来共白云闲。

《碧涧驿晓思》唐朝·温庭筠
香灯伴残梦，楚国在天涯。月落子规歇，满庭山杏花。

《题贺知章故居叠韵作》唐朝·温庭筠
废砌翳薜荔，枯湖无菰蒲。老媪饱藁草，愚儒输逋租。

《光风亭夜宴妓有醉殴者》唐朝·温庭筠
吴国初成阵，王家欲解围。拂巾双雉叫，飘瓦两鸳飞。

《闻蝉》宋代·游九言
悄悄山郭暗，故园应掩扉。蝉声深树起，林外夕阳稀。

《着棋台》宋代·游师雄
石桥跨两岫，野叟尝远跖。旁有枰棋处，云是仙人奕。

《赠回道士》宋代·滕宗谅
华州回道士，来到岳阳城。别我游何处，秋空一剑横。

《龙潭道中》明朝·潘一桂
叠嶂深藏日，连蜂共隐天。小舟如雁许，历历下江天。

《送人往宣城》唐朝·潘佑
江畔送行人，千山生暮氛。谢安团扇上，为画敬亭云。

《末秋到家》唐朝·潘图
归来无所利，骨肉亦不喜。黄犬却有情，当门卧摇尾。

《春日雪以回文绝句呈张荐权德舆》唐朝·潘孟阳
春梅杂落雪，发树几花开。真须尽兴饮，仁里愿同来。

《岸柳》明朝·潘希曾
岸柳绿丝丝，春风不断吹。昨来谁此别，留得折残枝。

《重阳》明朝·潘氏
独坐小窗下，幽蛩不绝鸣。青天孤月静，满耳是秋声。

《秋月》明朝·潘氏
园亭当水中，两岸芦花雪。夜深人未眠，碧水荡秋月。

《题画》明朝·潘氏
屋傍青山下，人归苍莽中。未开云外户，先听水边松。

《南浦月下》明朝·潘氏
孤舟横野渚，明月照当空。十年江海意，疑在小亭东。

《江上》明朝·潘氏
江上水正平，日照西江口。远树一尺长，岸润风吹柳。

《莲塘》明朝·潘氏
溪水流东去，垂杨对我门。凄凉断桥路，残月照黄昏。

《咏烛寄人》唐朝·潘求仁
烛与人相似，通宵遽白煎。不应须下泪，只是为人然。

《上渡》唐朝·潘纬
渡头风雨急，桥断夜来水。时有唤舟人，招招者谁子。

《松石台》唐朝·潘纬
倚松踞磐石，无伴坐亦好。不信石无尘，松风与洒扫。

《漂母祠》唐朝·潘纬
曾谓千金意，能酬一饭恩。往来人下拜，犹是为王孙。

《采莲曲》明朝·熊卓
采莲复采莲，盈盈水中路。鸳鸯触叶飞，卸下团团露。

《居庸馆中》明朝·熊卓
隘地关门拥，山楼鼓角传。长风吹不歇，塞草自年年。

《怀友人》明朝·熊卓
昔别柳条绿，如今霜叶翻。思君独无语，寒日下荒原。

《送人赴道州任》明朝·熊卓
月照河台酒，离情那可消。衡阳飞鸟尽，君去更迢迢。

《新成小亭月夜》唐朝·熊孺登
已被月知处，斩新风到来。无人伴幽境，多取木兰栽。

《送税官仇副使诗十首》宋代·熊禾
儒道未易行，挽首为禄仕。仕而不得禄，卓哉见廉吏。

《送税官仇副使诗十首》宋代·熊禾
关征足自润，人谓恶能廉。吾独知彦修，一叶亦不沾。

《送税官仇副使诗十首》宋代·熊禾
莆城如斗大，征额钜万积。逭责犹未能，余润安可得。

《送税官仇副使诗十首》宋代·熊禾
市廛有宽征，僚吏无间言。弊例亦麾却，益知彦修贤。

《送税官仇副使诗十首》宋代·熊禾
课余自哦诗，诗罢还教子。时时视橐余，质鬻市薪米。

《送税官仇副使诗十首》宋代·熊禾
世无半山叟，叹息屏间诗。曾参尚投杼，知己何敢期。

《送税官仇副使诗十首》宋代·熊禾
古来抱关人，玩世可无闷。内省既不愆，得仁又何怨。

《送税官仇副使诗十首》宋代·熊禾
正直男子身，自有神与谋。世治天理现，何必事祷求。

《送税官仇副使诗十首》宋代·熊禾
彦修但自修，逆境堪进德。知我自有天，纯固在学力。

《送税官仇副使诗十首》宋代·熊禾
世事良可见，浩荡书生心。先民亦会计，儒道终当行。

《红梅》明朝·牛谅
陇头人未来，江南春几许？惆怅玉箫声，吹落胭脂雨。

《句》唐朝·狄焕
数点当秋霁，不知何处峰。更无声接续，空有影相随。

《江村》明朝·玉芝和尚
残阳在木末，远鸟下孤屿。渔舟归未归，吹笛芙蓉渚。

《富沙》宋代·玉逨
忽惊羁旅身，已落富沙湾。江海旧茅屋，遥岑带潺湲。

《江上望飞云洞》明朝·王一鸣
咫尺飞云洞，巉岩不可登。江风吹落日，时见出山僧。

《春怨》宋代·王令
扫地待花落，惜花轻眷尘。游人空眷恋，踏去却寻春。

《答问诗十二篇寄呈满子权其八龙答水车》宋代·王令
神龙谢子车，子能未足多。上润虽已然，下竭将奈何。

《答问诗十二篇寄呈满子权其二耒答鎛三首》宋代·王令
我必为人用，不必用於人。若也责不耕，君其问诸田。

《答问诗十二篇寄呈满子权其九水车谢龙》宋代·王令
水车谢神龙，下竭固无奈。旱则我为用，尔龙尚何谓。

《答问诗十二篇寄呈满子权其六斧问耒》宋代·王令
大樗吾犹伐，小樗何畏孽。吾缺犹俟磨，尔折将奈何。

《答问诗十二篇寄呈满子权其七水车问龙》宋代·王令
来何必召云，去何必飞天。我名不为龙，何能雨尔田。

《答问诗十二篇寄呈满子权其三耒问鎛》宋代·王令
一畦失之荒，尔力亦可耨。天下方漫芜，尔功亦何有。

《偶成》宋代·王令
种花红不实，俗客醉仍喧。拔去树嘉谷，日无人过门。

《偶占》宋代·王令
卒卒往来舟，翻翻逐利谋。中流谁自溺，方去不回头。

《泰伯庙》宋代·王令
古庙郁崔嵬，朱门傃道开。今人不为让，间或乞灵来。

《效退之青青水中薄五首》宋代·王令
双只水中凫，足短翼有余。飞高既能远，行陆安事俱。

《效退之青青水中薄五首》宋代·王令
双只水中凫，来疾去闲暇。江湖风晚波，泛泛自高下。

《效退之青青水中薄五首》宋代·王令
双只水中凫，已往又回顾。弋者窥未知，舟来避还去。

《效退之青青水中薄五首》宋代·王令
双只水中凫，常在水中居。还有笼中鹜，腾轩仰不如。

《效退之青青水中薄五首》宋代·王令
双只水中凫，食饱不出水。灵凤来何时，源鹄志万里。

《子夜四时歌》明朝·王伯稠
月寒蟋蟀鸣，独向空庭步。金井双梧桐，花上有清露。

《子夜四时歌》明朝·王伯稠
北风昨夜来，大雪忽三尺。不愁送侬寒，但愁断欢迹。

《西乌夜飞》明朝·王伯稠
何处惊栖乌，扑速忽飞去。侬家树自好，乌那不肯住。

《大堤曲》明朝·王伯稠
清江出明月，月白江花寒。微风吹侬歌，懊恼愁杀欢。

《莫愁乐》明朝·王伯稠
春风吹石城，日日唤花开。可怜花上月，不唤莫愁来。

《题美人扑蝶图》唐朝·王偁
为惜韶华去，春深出绣帏。扑将花底蝶，只为妒双飞。

《梅花·其三》元朝·王冕
十月霜风寒，山木俱摧折。独此冰玉姿，照影清溪月。

《梅花·其四》元朝·王冕
故人江海去，相隔万重云。岁晚思无已，梅花可寄君。

《梅花·其五》元朝·王冕
何处寻春信？江南路渺漫。夜深山月白，疏影隔窗看。

《梅花·其八》元朝·王冕
仙子步轻盈，泠泠玉佩声。罗浮烟水远，诗梦不胜情。

《梅花·十一》元朝·王冕
湖上春何在？罗浮梦已空。清香入书屋，不是杏花风。

《梅花·十二》元朝·王冕
庭院春日迟，风回翠鸾舞。谁倚玉阑干？摇动燕脂雨。

《梅花·十五》元朝·王冕
明洁众所忌，难与群芳时，怀贞岁华晚，只有天地知。

《题曹云西南山水》元朝·王冕
旭日耀苍□，翠岚生嫩寒。幽人诗梦醒，清响得松湍。

《赋得白里白》明朝·王凤娴
鹤步瑶阶净，萤飞星汉斜。玉人褰素幕，和月折梨花。

《晚留凤州》唐朝·王勃
宝鸡辞旧役，仙凤历遗墟。去此近城阙，青山明月初。

《羁春》唐朝·王勃
客心千里倦，春事一朝归。还伤北园里，重见落花飞。

《林塘怀友》唐朝·王勃
芳屏画春草，仙杼织朝霞。何如山水路，对面即飞花。

《山扉夜坐》唐朝·王勃
抱琴开野室，携酒对情人。林塘花月下，别似一家春。

《春庄》唐朝·王勃
山中兰叶径，城外李桃园。岂知人事静，不觉鸟声喧。

《春游》唐朝·王勃
客念纷无极，春泪倍成行。今朝花树下，不觉恋年光。

《春园》唐朝·王勃
山泉两处晚，花柳一园春。还持千日醉，共作百年人。

《林泉独饮》唐朝·王勃
丘壑经涂赏，花柳遇时春。相逢今不醉，物色自轻人。

《登城春望》唐朝·王勃
物外山川近，晴初景霭新。芳郊花柳遍，何处不宜春。

《他乡叙兴》唐朝·王勃
缀叶归烟晚，乘花落照春。边城琴酒处，俱是越乡人。

《夜兴》唐朝·王勃
野烟含夕渚，山月照秋林。还将中散兴，来偶步兵琴。

《早春野望》唐朝·王勃
江旷春潮白，山长晓岫青。他乡临睨极，花柳映边亭。

《山中》唐朝·王勃
长江悲已滞，万里念将归。况属高风晚，山山黄叶飞。

《冬郊行望》唐朝·王勃
桂密岩花白，梨疏树叶红。江皋寒望尽，归念断征篷。

《始平晚息》唐朝·王勃
观阙长安近，江山蜀路赊。客行朝复夕，无处是乡家。

《扶风昼届离京浸远》唐朝·王勃
帝里金茎去，扶风石柱来。山川殊未已，行路方悠哉。

《普安建阴题壁》唐朝·王勃
江汉深无极，梁岷不可攀。山川云雾里，游子几时还。

《九日》唐朝·王勃
九日重阳节，开门有菊花。不知来送酒，若个是陶家。

《宫怨》明朝·王同轨
永巷葳蕤锁，残灯黯淡花。闲吹玉叫条，送月过窗纱。

《过山家》明朝·王同轨
群峰何岌岌，绕屋风篁泣。云来亚地飞，不雨林光湿。

《巴江》宋代·王周
巴江江水色，一带浓蓝碧。仙女瑟瑟衣，风梭晚来织。

《采桑女》宋代·王周
渡水采桑归，蚕老催上机。扎扎得盈尺，轻素何人衣。

《采桑女》宋代·王周
采桑知蚕饥，投梭惜夜迟。谁夸罗绮丛，新画学月眉。

《渡溪》宋代·王周
渡溪溪水急，水溅罗衣湿。日暮犹未归，盈盈水边立。

《金口步》宋代·王周
两山斗咽喉，群石矗牙齿。行客无限愁，横吞一江水。

《落叶》宋代·王周
素律铄欲脆，青女妒复稀。月冷天风吹，叶叶干红飞。

《使风》宋代·王周
风起即千里，风回翻问津。沉思宦游者，何啻使风人。

《霞》宋代·王周
拂拂生残晕，层层如裂绯。天风翦成片，疑作仙人衣。

《使风》宋代·王周
风起即千里，风回翻问津。沈思宦游者，何啻使风人。

《渡溪》宋代·王周
渡溪溪水急，水溅罗衣湿。日暮犹未归，盈盈水边立。

《落叶》宋代·王周
素律铄欲脆，青女妒复稀。月冷天风吹，叶叶干红飞。

《霞》宋代·王周
拂拂生残晖，层层如裂绯。天风剪成片，疑作仙人衣。

《巴江》宋代·王周
巴江江水色，一带浓蓝碧。仙女瑟瑟衣，风梭晚来织。

《北山洊亭》宋代·王安石
西崦水泠泠，沿冈有洊亭。自从春草长，遥见只青青。

《被召作》宋代·王安石
荣禄嗟何及，明恩愧未酬。欲寻西掖路，更上北山头。

《迸月》宋代·王安石
迸月川鱼跃，开云岭鸟翻。径斜荒草恶，台废治花繁。

《碧芜》宋代·王安石
碧芜平野旷，黄菊晚村深。客倦留甘饮，身闲累苦吟。

《别方劭秘校》宋代·王安石
迢迢建业水，中有武昌鱼。别後应相忆，能忘数寄书。

《病起过宝觉》宋代·王安石
执手乍欣怅，霜毛应更新。依然旧童子，却想梦前身。

《病中睡起折杏花数枝二首》宋代·王安石
独卧南窗榻，翛然五六旬。已闻邻杏好，故挽一枝春。

《病中睡起折杏花数枝二首》宋代·王安石
独卧无心起，春风闭寂寥。鸟声谁唤汝，屋角故相撩。

《泊姚江》宋代·王安石
轧轧橹声急，苍苍江日低。吾行有定止，潮汐自东西。

《草堂一上人》宋代·王安石
一公持一钵，想复度遥岑。地瘦无黄犊，春来草更深。

《池上看金沙花数枝过酴醾架盛开》宋代·王安石
故作酴醾架，金沙只谩栽。似矜颜色好，飞度雪前开。

《传神自赞》宋代·王安石
此物非他物，今吾即故吾。今吾如可状，此物若为摹。

《春晴》宋代·王安石
新春十日雨，雨晴门始开。静看苍苔纹，莫上人衣来。

《春雪》宋代·王安石
春雪堕如簁，浑家醉不知。泥留虎斗迹，愁杀路傍儿。

《春雨》宋代·王安石
苦雾藏春色，愁霖病物华。幽奇无可奈，强釂一杯霞。

《次青阳》宋代·王安石
十载九华边，归期尚渺然。秋风一乘传，更觉负林泉。

《答俞秀老》宋代·王安石
诸偶缘安有，实相非相偶。虽神如季咸，终亦失而走。

《代陈景元书于太一宫道院壁》宋代·王安石
官身有吏责，触事遇嫌猜。野性岂堪此，庐山归去来。

《悼慧休》宋代·王安石
休公遂不起，难料复难忘。玉骨随薪尽，空留一分香。

《芳草》宋代·王安石
芳草知谁种，缘阶已数丛。无心与时竞，何苦绿匆匆。

《归燕》宋代·王安石
马上逢归燕，知从何处来。贪寻旧巢去，不带锦书回。

《和惠思波上鸥》宋代·王安石
翩翩白凫鸥，泛泛水中游。西来久不见，梦想在沧洲。

《红梅》宋代·王安石
春半花才发，多应不奈寒。北人初未识，浑作杏花看。

《花下》宋代·王安石
花下一壶酒，定将谁举杯。雪英飞落近，疑是故人来。

《惠崇画》宋代·王安石
断取沧州趣，移来六月天。道人三昧力，变化只和铅。

《即事二首》宋代·王安石
云从锺山起，却入锺山去。借问山中人，云今在何处。

《即事二首》宋代·王安石
云从无心来，还向无心去。无心无处寻，莫觅无心处。

《江上》宋代·王安石
江水漾西风，江花脱晚红。离情被横笛，吹过乱山东。

《将母》宋代·王安石
将母邗沟上，留家白紵阴。月明闻杜宇，南北总关心。

《净相寺》宋代·王安石
净相前朝寺，荒凉二十秋。曾游减劫坏，今遇胜缘修。

《口占示禅师》宋代·王安石
去岁别南岳，前年返泐潭。临机一句子，今日遇同参。

《离蒋山》宋代·王安石
出谷频回首，逢人更断肠。桐乡岂爱我，我自爱桐乡。

《离升州作》宋代·王安石
相看不忍发，惨澹暮潮平。语罢更携手，月明州渚生。

《聊行》宋代·王安石
聊行弄芳草，独坐隐团蒲。问客茅檐日，君家有此无。

《楼上》宋代·王安石
荡漾舟中客，徘徊楼上人。沧波浩无主，两桨邈难亲。

《梦长》宋代·王安石
梦长随永漏，吟苦杂疏锺。动盖荷风劲，沾裳菊露浓。

《秣陵道中口占二首》宋代·王安石
经世才难就，田园路欲迷。殷懃将白发，下马照青溪。

《秣陵道中口占二首》宋代·王安石
岁熟田家乐，秋风客自悲。茫茫曲城路，归马日斜时。

《南浦》宋代·王安石
南浦随花去，回舟路已迷。暗香无觅处，日落画桥西。

《偶书》宋代·王安石
惠施说万物，盘特忘一句。寄语读书人，呶呶非胜处。

《偶书》宋代·王安石
雄也营身足，聃兮悞汝多。捐书知圣已，绝学奈禽何。

《霹雳沟》宋代·王安石
霹雳沟西路，柴荆四五家。忆曾骑款段，随音入桃花。

《蒲叶》宋代·王安石
蒲叶清浅水，杏花和暖风。地偏绿底绿，人老为谁红。

《清凉寺送王彦鲁》宋代·王安石
空怀谁与论，梦境偶相值。莫将漱流齿，欲挂功名事。

《秋兴有感》宋代·王安石
宿雨清畿甸，朝阳丽帝城。丰年人乐业，陇上踏歌声。

《染云》宋代·王安石
染云为柳叶，剪水作梨花。不是春风巧，何缘有岁华。

《桑》宋代·王安石
溪桥接桑畦，钓笼晓群过。今朝去何早，向晚蚕恐饿。

《山鸡》宋代·王安石
山鸡照渌水，自爱一何愚。文采为世用，适足累形躯。

《山中》宋代·王安石
随月出山去，寻云相伴归。春晨花上露，芳气著人衣。

《沈坦之将归溧阳值雨留吾庐久之三首》宋代·王安石
檐两乱淋幔，风悲兰杜秋。相看更促膝，人老自多愁。

《示道原》宋代·王安石
久不在城市，少留心怅然。幽芳可揽结，伫子饮云泉。

《思北山》宋代·王安石
日日思北山，而今北山去。寄语白莲庵，迎我青松路。

《送陈景初金陵持服举族贫病烦君药石之功》宋代·王安石
举族贫兼病，烦君药石功。长安何日到，一一问归鸿。

《送丁廓秀才归汝阴》宋代·王安石
风驶柳条乾，驼裘未胜寒。殷懃陌上日，为客暖征鞍。

《送吕望之》宋代·王安石
池散田田碧，台敷灼灼红。年华岂有尽，心赏亦无穷。

《送王补之行风忽作因题四句於舟中》宋代·王安石
淮口西风急，君行定几时。故应今夜月，未便照相思。

《送王彦鲁》宋代·王安石
北客怜同姓，南流感似人。相分岂相忘，临路更情亲。

《送望之赴临江》宋代·王安石
黄雀有头颅，长行万里余。想因君出守，暂得免包苴。

《台上示吴愿》宋代·王安石
细书妨老读，长簟惬昏眼。取簟且一息，抛书还少年。

《题八功德水》宋代·王安石
欲寻阿练若，曳屐出东冈。涧谷芳菲少，春风著野桑。

《题半山寺壁二首》宋代·王安石
我行天即雨，我止雨还住。雨岂为我行，邂逅与相遇。

《题半山寺壁二首》宋代·王安石
寒时暖处坐，热时凉处行。众生不异佛，佛即是众生。

《题宝岩寺寒碧亭二首》宋代·王安石
风吹洞口云，水动山头月。野老时问人，前村多少雪。

《题定林壁》宋代·王安石
定林自有主，我为林下客。客主各有心，还能共岑寂。

《题定林壁怀李叔时》宋代·王安石
云与渊明出，风随御寇还。燎炉无伏火，蕙帐冷空山。

《题航子》宋代·王安石
爱此江边好，留连至日斜。眠分黄犊草，坐占白鸥沙。

《题何氏宅园亭》宋代·王安石
荷叶参差卷，榴花次第开。但令心有赏，岁月任渠催。

《题黄司理园》宋代·王安石
为忆去年梅，凌寒特地来。闰前空腊尽，浑未有花开。

《题徐浩书法华经》宋代·王安石
一切法无差，水牛生象牙。莫将无量义，欲觅妙莲华。

《题杨溪》宋代·王安石
桥横葛仙陂，住近杨雄宅。主人胡不归，为我炊香白。

《题永昭陵》宋代·王安石
神阙澹朝晖，苍苍露未曦。龙车不可望，投老涕沾衣。

《晚归》宋代·王安石
岸迥重重柳，川低渺渺河。不愁南浦暗，归伴有姮娥。

《望锺山》宋代·王安石
伫立望锺山，阳春更萧瑟。暮寻北郭归，故绕东冈出。

《卧闻》宋代·王安石
卧闻黄栗留，起见白符鸠。坐引鱼儿戏，行将鹿女游。

《五柳》宋代·王安石
五柳柴桑宅，三杨白下亭。往来无一事，长得见青青。

《午睡》宋代·王安石
檐日阴阴转，床风细细吹。翛然残午梦，何许一黄鹂。

《相国寺启向天节道场行香院观戏者》宋代·王安石
侏优戏场中，一贵复一贱。心知本自同，所以无欣怨。

《移松皆死》宋代·王安石
李白今何在，桃红已索然。君看赤松子，犹自不长年。

《咏谷》宋代·王安石
可怜台上谷，转目已阴繁。不解诗人意，何为乐彼园。

《与徐仲元自读书台上定林》宋代·王安石
横绝潺湲度，深寻荦确行。百年同逆旅，一壑我平生。

《杂咏四首》宋代·王安石
故畦抛汝水，新垄寄锺山。为问扬州月，何时照我还。

《杂咏四首》宋代·王安石
已作湖阴客，如何更远游。章江昨夜月，送我到扬州。

《杂咏四首》宋代·王安石
证圣南朝寺，三年到百回。不知墙下路，今日几荷开。

《杂咏四首》宋代·王安石
桃李石城坞，饷田三月时。柴荆常自闭，花发少人知。

《再题南涧楼》宋代·王安石
北山云漠漠，南涧水悠悠。去此非吾愿，临分更上楼。

《赠王居士》宋代·王安石
武林王居士，与子俱学佛。以财供佛事，不自费一物。

《昭文斋》宋代·王安石
我自山中客，何缘有此名。当缘琴不鼓，人不见亏成。

《朱朝议移法云兰》宋代·王安石
幽兰有佳气，千载閟山阿。不出阿兰若，岂遭乾闼婆。

《自遣》宋代·王安石
闭户欲推愁，愁终不肯去。底事春风来，留愁愁不住。

《梅花》宋代·王安石
墙角数枝梅，凌寒独自开。遥知不是雪，为有暗香来。

《题齐安壁》宋代·王安石
日净山如染，风暄草欲薰。梅残数点雪，麦涨一溪云。

《游委羽山》宋代·王居安
几日同不到，到山心自清。棱棱有方石，拾得通仙灵。

《关下林中二石如虎奇不可状于是悟画之所以然》明朝·王履
描貌三十年，接折纸绢里。槃礴谢班寅，微风走秋水。

《逢云归可爱》明朝·王履
一朵归云静，徘徊正好看。匆匆恐惊散，不敢上林端。

《东峰杨道士所惠万年松置之箧中时一玩之以寄》明朝·王履
间气何私汝，无人见死期。可怜王景略，心在慕容垂。

《夜游曲》明朝·王应辰
燕舞起香尘，莺歌出绛唇。直须灭银烛，恐有绝缨人。

《阆中歌》明朝·王廷相
天阔浮烟迥，沙平落照低。春江同在眼，只觉异巴西。

《初见白发》明朝·王廷相
日日风尘色，劳劳簿领身。不知明镜里，已作二毛人。

《江南曲》明朝·王廷相
采蘅金陵江，往来石城道。不问江南人，安识江南草。

《江南曲》明朝·王廷相
江上杨柳花，袅袅不肯住。随燕入帘栊，因风复飞去。

《芳树》明朝·王廷相
芳树不自惜，与藤相萦系。岁久藤枝繁，见藤不见树。

《春歌》明朝·王廷陈
初华锦绣舒，千林望如一。怀春废机杼，缣素难成匹。

《惜欢》唐朝·王建
当欢须且欢，过后买应难。岁去停灯守，花开把火看。

《新嫁娘》唐朝·王建
三日入厨下，洗手作羹汤。未谙姑食性，先遣小姑尝。

《题柏岩禅师影堂》唐朝·王建
山中砖塔闭，松下影堂新。恨不生前识，今朝礼画身。

《送人》唐朝·王建
河亭收酒器，语尽各西东。回首不相见，行车秋雨中。

《夜闻子规》唐朝·王建
子规啼不歇，到晓口应穿。况是不眠夜，声声在耳边。

《四望驿松》唐朝·王建
当初北涧别，直至此庭中。何意闻鞞耳，听君枝上风。

《江馆》唐朝·王建
水面细风生，菱歌慢慢声。客亭临小市，灯火夜妆明。

《题江台驿》唐朝·王建
水北金台路，年年行客稀。近闻天子使，多取雁门归。

《赠谪者》唐朝·王建
何罪过长沙，年年北望家。重封岭头信，一树海边花。

《戏酬卢秘书》唐朝·王建
芸香阁里人，采摘御园春。取此和仙药，犹治老病身。

《小松》唐朝·王建
小松初数尺，未有直生枝。闲即傍边立，看多长却迟。

《秋夜》唐朝·王建
夜久叶露滴，秋虫入户飞。卧多骨髓冷，起覆旧绵衣。

《水精》唐朝·王建
映水色不别，向月光还度。倾在荷叶中，有时看是露。

《香印》唐朝·王建
闲坐烧印香，满户松柏气。火尽转分明，青苔碑上字。

《秋灯》唐朝·王建
向壁暖悠悠，罗帏寒寂寂。斜照碧山图，松间一片石。

《落叶》唐朝·王建
陈绿向参差，初红已重叠。中庭初扫地，绕树三两叶。

《园果》唐朝·王建
雨中梨果病，每树无数个。小儿出入看，一半鸟啄破。

《野菊》唐朝·王建
晚艳出荒篱，冷香著秋水。忆向山中见，伴蛩石壁里。

《荒园》唐朝·王建
朝日满园霜，牛冲篱落坏。扫掠黄叶中，时时一窠薤。

《南涧》唐朝·王建
野桂香满溪，石莎寒覆水。爱此南涧头，终日湲潺里。

《晚蝶》唐朝·王建
粉翅嫩如水，绕砌乍依风。日高山露解，飞入菊花中。

《田家》唐朝·王建
啾啾雀满树，霭霭东坡雨。田家夜无食，水中摘禾黍。

《酬从侄再看诗本》唐朝·王建
眼暗没功夫，慵来剪刻粗。自看花样古，称得少年无。

《别自栽小树》唐朝·王建
去年今日栽，临去见花开。好住守空院，夜间人不来。

《早发汾南》唐朝·王建
桥上车马发，桥南烟树开。青山斜不断，迢递故乡来。

《古意》明朝·王弼
莫作河中水，愿为水上舟。舟行有返棹，水去无回流。

《古意》明朝·王弼
蜘蛛结网疏，春蚕成密织。密织不上身，网疏常得食。

《古词》明朝·王弼
妾泪如长江，不洒陌上尘。留取双辙迹，得认君车轮。

《古词》明朝·王弼
君行辙不返，妾泪长在眼。试将眼中痕，与辙较深浅。

《竹谷》明朝·王彝
几曲转逶迤，月明人迹稀。长林秋露落，一犬吠山扉。

《卧云室》明朝·王彝
秋潭看月还，片雨千山冥。独有钵中龙，蜿蜒伴僧定。

《指柏轩》明朝·王彝
行道出深树，空庭秋飒然。风来人不见，青子落僧前。

《问梅阁》明朝·王彝
窗间月色微，薄雪自风吹。谁得春消息，南枝定北枝。

《马头曲》明朝·王掖
銮刀刲燔羊，官瓮泻渼马。更衣兰房中，吊影银灯下。

《马头曲》明朝·王掖
王门激楚曲，相府西凉调。愁中换宫商，郎毋看妾笑。

《马头曲》明朝·王摄
蜥蜴饲丹砂，鸳鸯置金锁。东风独何情，杨花起还堕。

《呆官人三绝》宋代·王柏
直道难行久，前程岂易裁。逊斋姜辣口，奄有世间獃。

《呆官人三绝》宋代·王柏
冷面无惭色，真心不脱空。虽然獃在我，终是与人忠。

《呆官人三绝》宋代·王柏
獃本非嘉德，如何乐此名。能於獃外看，方见业之精。

《题梅》宋代·王柏
万物正摇落，梅花独可人。空中三五点，天地便精神。

《题墨梅》宋代·王柏
岁寒我与偶，独抱幽贞长。笔下孤梢瘦，冰花纸上香。

《题墨梅》宋代·王柏
笔头开造化，花外越精神。偃蹇蟉龙表，新梢最可人。

《题墨梅》宋代·王柏
冰蕤开雪颖，墨妙发孤香。不袭逃禅印，枝头有异光。

《题墨梅》宋代·王柏
穷冬天地闭，万物正雕残。玉立清梢表，天然独耐寒。

《题墨梅》宋代·王柏
胸中含静操，笔下走寒梢。一见孤山客，清香尽拆苞。

《题墨梅》宋代·王柏
素质天然静，清芬绕鼻根。更於翘楚上，一笔起冰魂。

《题墨梅》宋代·王柏
一枝横出晓，霜外数花开。谁识生绡上，清香静处来。

《题潘氏山水壁》宋代·王柏
叠巘云烟表，茅檐竹树中。起予深隐趣，笔底有高风。

《题时遁泽画卷十首》宋代·王柏
断岸临江渚，风声瑟瑟寒。苍髯五君子，莫作大夫看。

《题时遁泽画卷十首》宋代·王柏
浩浩云横坞，霏霏雨不收。野桥人少度，寂寞卧清秋。

《题时遁泽画卷十首》宋代·王柏
虎啸风生壑，龙藏气吐云。草庐勿高卧，天地正絪緼。

《题时遁泽画卷十首》宋代·王柏
礉礉石林立，滃滃云壑閟。万杉最深中，莫有前朝寺。

《题时遁泽画卷十首》宋代·王柏
江村依密树，目远送征鸿。不尽暮天碧，谁续芦花风。

《题时遁泽画卷十首》宋代·王柏
巨石耸鳌脊，飞泉潄雪涛。一声何处笛，呼雨到江臯。

《题时遁泽画卷十首》宋代·王柏
一壑云屏展，江横万里长。渔舟下滩去，寂寞舞斜阳。

《题时遁泽画卷十首》宋代·王柏
一云山万重，天地混不分。须臾风浪恶，舟楫泊江濆。

《题时遁泽画卷十首》宋代·王柏
精蓝夹江干，钟鼓时相应。两山遮不断，楼阁若争胜。

《题时遁泽画卷十首》宋代·王柏
浩浩乾坤阔，微微见断山。颇兴浮海意，吾道正多艰。

《题玉涧八景八首》宋代·王柏
画出女墙月，老子兴不浅。谁识春光中，解使平湖敛。

《题玉涧八景八首》宋代·王柏
断屿数行树，孤舟一叶横。前山风雨暗，此岸已天明。

《题玉涧八景八首》宋代·王柏
山外江村晚，纵横八九家。过桥无路处，人思渺天涯。

《题玉涧八景八首》宋代·王柏
点点飞来雁，空中若有音。诗翁正牢落，识汝别离心。

《题玉涧八景八首》宋代·王柏
梵宇出林杪，暝色敛烟树。钟声有针中，听於无听处。

《题玉涧八景八首》宋代·王柏
落日下大野，江边渔事收。小舟横断岸，长笛一声秋。

《题玉涧八景八首》宋代·王柏
居淡经营中，落笔景已换。不见片帆归，危樯还泊岸。

《题玉涧八景八首》宋代·王柏
独跨蓝关马，茫茫道且长。谁知寒彻骨，一雪到潇湘。

《题泽翁小巷》宋代·王柏
寂寞小桥前，山人住何处。村童酤酒随，策杖同归去。

《题泽翁小巷》宋代·王柏
绿阴最深处，楼阁出林杪。江阔野桥间，目断行人少。

《题泽翁小巷》宋代·王柏
断岸江波阔，迢迢十里宽。人烟藏处密，霁色媚寒滩。

《题泽翁小巷》宋代·王柏
石护山溪口，溪溪自有原。若非江海量，曷受百川奔。

《题泽翁小巷》宋代·王柏
两水汇长江，绝壁上苍翠。前头风浪恶，危樯且深避。

《题泽翁小巷》宋代·王柏
缥缈云烟外，迢迢江水明。数家藏密树，一塔峭孤城。

《题泽翁小巷》宋代·王柏
野渡人归处，纵横八九家。晚来寒力健，风颭酒帘斜。

《题泽翁小巷》宋代·王柏
晚得知心友，芳樽日日开。不辞江路远，依旧抱琴来。

《题泽翁小巷》宋代·王柏
名利驱驰急，江山自古今。舟行水上意，人立渡头心。

《题泽翁小巷》宋代·王柏
到岸未为了，行行万里涂。举头岐路惑，岩畔过樵夫。

《南涧寺阁》唐朝·王涤
上阁便见海，入门方是山。塔高端似笔，城转曲如环。

《捣衣诗呈水云》宋代·王清惠
妾命薄如叶，流离万里行。燕尘燕塞外，愁坐听衣声。

《秋夜寄水月水云二昆玉》宋代·王清惠
万里倦行役，秋来瘦几分。因看河北月，忽忆海东云。

《闰月七日织女》唐朝·王湾
耿耿曙河微，神仙此夜稀。今年七月闰，应得两回归。

《次韵次尹俊卿梅花绝句》宋代·王灼
人间几桃李，漫漫化泥尘。不恨收功晚，新年第一春。

《次韵次尹俊卿梅花绝句》宋代·王灼
饭颗从嘲瘦，湘流独占清。失身到东阁，聊复对簪缨。

《次韵次尹俊卿梅花绝句》宋代·王灼
未学回风舞，初成拜月妆。故令青女妒，一夕月阶霜。

《次韵次尹俊卿梅花绝句》宋代·王灼
急霰争璀璨，仙摽不解寒。汉家赵飞燕，偏许雪中看。

《次韵次尹俊卿梅花绝句》宋代·王灼
袖寒倚修竹，暗起着人香。联影黄昏月，亭亭上璧珰。

《次韵次尹俊卿梅花绝句》宋代·王灼
虽无适俗韵，亦有可怜香。定自嫌朱粉，翻成点点黄。

《次韵次尹俊卿梅花绝句》宋代·王灼
堕蕊香犹嫩，空枝影半横。江湖无限思，不独不莼羹。

《题满公所作阴壑生虚籁》宋代·王灼
积雾琐空岩，寒飚振疏木。游子勿言归，山程太幽独。

《题满公所作月林散清影》宋代·王灼
暝色兼荒远，初分浦淑烟。应知汉江佩，月竹斗娟娟。

《题十二溪女图》宋代·王灼
霞佩缀仙班，春风拥髻鬟。应无世间梦，怅望碧溪湾。

《题王逸竹溪钓艇图二绝》宋代·王灼
断岸竹如云，翠色落寒濑。艇子何处归，应转烟林外。

《题五逸竹溪钓艇图二绝》宋代·王灼
塘影抱林光，樵风接溪浪。最爱笋蕨时，恰是河豚上。

《题昭君图》宋代·王灼
朔风吹鬓影，犹抱琵琶立。胡儿在何许，边头羽书急。

《题政黄牛出山图》宋代·王灼
眼明双白鹭，身隐一黄牛。玉辔章台陌，可怜供百忧。

《题政黄牛出山图》宋代·王灼
桥边路欲迷，林外山犹见。长歌扣牛角，不读项羽传。

《同谊夫国才饯季然于普门院取壁间五字诗各探》宋代·王灼
投分前日欢，怆别古人重。相望一千里，独许明月共。

《同谊夫国才饯季然于普门院取壁间五字诗各探》宋代·王灼
满酌青慈杯，醉卧白石枕。借予骊驹曲，侑我河朔饮。

《同谊夫国才饯季然于普门院取壁间五字诗各探》宋代·王灼
暑途劝加餐，养成摩天翮。中车宝带黄，小队油幢碧。

《同谊夫国才饯季然于普门院取壁间五字诗各探》宋代·王灼
尘榻为子下，柴扉为子开。从今断还往，一室长莓苔。

《同谊夫国才饯季然于普门院取壁间五字诗各探》宋代·王灼
来时金兰集，去日风雨散。别语慎勿忘，短书寄泽畔。

《次韵朱晦翁十梅·赋梅》宋代·王炎
岂无和靖诗，亦有广平赋。多为花写真，终难尽佳处。

《次韵朱晦翁十梅·寒梅》宋代·王炎
花开有底急，迫此岁律残。捷报春信来，不知冰雪寒。

《次韵朱晦翁十梅·江梅》宋代·王炎
玉色不受垢，照影清江滨。江雪岂不寒，枝头浑似春。

《次韵朱晦翁十梅·枯梅》宋代·王炎
虬根蚀土石，老干饱霜雪。孙枝吐春妍，靳惜那忍折。

《次韵朱晦翁十梅·岭梅》宋代·王炎
北枝未春风，南枝先暖雪。吹香只自怜，驿使音尘绝。

《次韵朱晦翁十梅·落梅》宋代·王炎
幽人自爱花，花落恨岑寂。岂悟化工意，褪花方着实。

《次韵朱晦翁十梅·疏梅》宋代·王炎
诗人自情亲，俗子极交浅。所以疏着花，即之风韵远。

《次韵朱晦翁十梅·小梅》宋代·王炎
点缀鹤膝枝，无谓花萼小。亦有鼎实存，相期春事了。

《次韵朱晦翁十梅·野梅》宋代·王炎
迥野殊寂寥，孤芳太清绝。暗香疑有无，似亦畏攀折。

《次韵朱晦翁十梅·早梅》宋代·王炎
皎皎姑射仙，缟衣而黄里。一别如许时，见之先失喜。

《拟古闺怨三首》宋代·王炎
为郎缝春衣，春尽郎未归。羞见庭下花，一双胡蝶飞。

《拟古闺怨三首》宋代·王炎
良人久在外，想像裁香罗。放下金粟尺，无言颦翠蛾。

《拟古闺怨三首》宋代·王炎
花开复花谢，堕在藩溷边。不惜花落尽，惜无长少年。

《七月二十二日遣怀》宋代·王炎
寥落求凤凰，凄凉舐犊牛。有时追往事，无处著清愁。

《胜赏亭》宋代·王炎
路入三家市，墙围十亩园。云山如画出，人住小桃源。

《题杨解元寿萱堂二首》宋代·王炎
济济斑衣子，怡怡白发亲。紫萱偏得地，玉树解留春。

《题杨解元寿萱堂二首》宋代·王炎
冬夏勤温情，晨昏洁膳羞。堂中人不老，庭下草忘忧。

《用十梅韵签冯簿》宋代·王炎
今代冯野王，声满东海滨。可敬亦可爱，温然气如春。

《用十梅韵签冯簿》宋代·王炎
绿绮弦朱丝，为我调白雪。此亦化绪余，所长兼五绝。

《用十梅韵签冯簿》宋代·王炎
尝试评公诗，崖岸极孤绝。同僚笔可焚，后学巾宜折。

《用十梅韵签冯簿》宋代·王炎
清真去边幅，明白倾底里。枳棘见鸾凰，十倍跫然喜。

《用十梅韵签冯簿》宋代·王炎
讲道师友少，稽古编简残。何以起斯文，念之心为寒。

《用十梅韵签冯簿》宋代·王炎
银钩入翠珉，文字本肤浅。以书不以辞，恃此或行远。

《用十梅韵签冯簿》宋代·王炎
人品如许高，不卑一官小。居之以廉勤，王事岂难了。

《用十梅韵签冯簿》宋代·王炎
霏霏玉麈谈，鄙吝堪澡雪。每见辄有闻，敢惮频磬折。

《用十梅韵签冯簿》宋代·王炎
道本无垢净，境自有喧寂。愿闻禅说中，何以得真实。

《用十梅韵签冯簿》宋代·王炎
黄门执戟翁，晚乃薄词赋。我宜草玄文，未必知妙处。

《赠郭相士》宋代·王炎
两眼明如月，江湖度十春。问谁当鼎贵，笑说未逢人。

《自南斋晚归二绝》宋代·王炎
返照南山脚，西风古渡头。破烟双鹭晚，抱叶一蝉秋。

《自南斋晚归二绝》宋代·王炎
溪凉鱼发发，山静鸟飞飞。草笠儿驱犊，荆钗女浣衣。

《听琴》唐朝·王玄
拂尘开按匣，何事独颦眉。古调俗不乐，正声君自知。

《无弦琴》宋代·王琪
寂寞之淳音，其为乐至深。应嫌鼓腹者，独自抚弦琴。

《云林画》明朝·王璲
群树叶初下，千山云半收。空亭门不掩，禁得几多秋。

《残句：秋近草虫乳》宋代·王禹偁
秋近草虫乳，夜遥霜月寒。扇声酋泛暑，井气忽生秋。

《残句：唐虞得良弼》宋代·王禹偁
唐虞得良弼，姬孔是前身。尼丘钟骨骼，嵩狱舆精神。

《残句：先帝升遐日》宋代·王禹偁
先帝升遐日，词臣寓直时。柩前书愿命，笔下定鸿基。

《磨诗》宋代·王禹偁
但存心里正，无愁眼下迟。若人轻着力，便是转身时。

《偶题三首》宋代·王禹偁
贾谊因才逐，桓谭以谶疏。古今常似此，吾道竟何如。

《偶题三首》宋代·王禹偁
郑兴亲未葬，张籍眼多昏。何时解印绶，归去卧山村。

《偶题三首》宋代·王禹偁
白头厌郎署，病眼欲分司。寸心犹未决，所顾在妻儿。

《题滁州怀嵩楼》宋代·王禹偁
昔是优贤地，今为省过州。非贤亦非过，醉卧怀嵩楼。

《阌乡旅夜》宋代·王禹偁
行尽两京路，将登六里山。全家空酒泪，知是几时还。

《咏白莲》宋代·王禹偁
昨夜三更後，姮娥堕玉簪。冯夷不敢受，捧出碧波心。

《宗将军战场歌十首》明朝·王稚登
围中鼠雀尽，城里日传飡。为鬼已灭贼，何时灭贺兰。

《宗将军战场歌十首》明朝·王稚登
本谓江南乐，佩刀居帐下。渔阳饮飞士，无一生还者。

《宗将军战场歌十首》明朝·王稚登
将军空血战，中丞深闭门。桐乡城北路，流水没孤屯。

《宗将军战场歌十首》明朝·王稚登
故剑不可收，姓名刻剑匣。瑟瑟白杨根，虚空葬金甲。

《宗将军战场歌十首》明朝·王稚登
射尽白羽箭，战士不肯去。春来草痕赤，旧日留血处。

《宗将军战场歌十首》明朝·王稚登
有家全募士，无骨可封侯。负却生时相，班超是虎头。

《宗将军战场歌十首》明朝·王稚登
结发为飞骑，相从霍冠军。征南诸将士，枯骨论功勋。

《宗将军战场歌十首》明朝·王稚登
沙场大黄弩，将军在时射。贼人得之惊，一挽一百石。

《石门曲三首》明朝·王稚登
采桑复采桑，蚕长桑叶齐。妾住石门东，郎住石门西。

《石门曲三首》明朝·王稚登
蚕成桑叶空，门前青勣长。一半织郎衣，一半结鱼网。

《石门曲三首》明朝·王稚登
卖丝家复贫，哭解红罗襦。将丝贯妾泪，可得作明珠。

《平望夜泊四首》明朝·王稚登
鱼鳞成石量，桑叶论斤卖。珍重丝网难，家家月中晒。

《平望夜泊四首》明朝·王稚登
雨多杨梅烂，青筐满山市。儿女当夕飡，嫣然口唇紫。

《平望夜泊四首》明朝·王稚登
月下压酒声，将船系杨柳。明日到家近，不须沽一斗。

《平望夜泊四首》明朝·王稚登
店傍栽紫薇，颜色斗江霞。我家庭下树，归日正开花。

《诗》魏晋·王粲
荆轲为燕使。送者盈水滨。缟素易水上。涕泣不可挥。

《题黄侍中翠微书舍》明朝·王绅
环池皆名山，山深积苍翠。长夏晴雪飞，无云亦阴翳。

《题黄侍中翠微书舍》明朝·王绅
屋头有流水，时作幽琴鸣。掩卷欲细听，风移过前楹。

《颍昌湖上赠诸公》宋代·王诜
清影十分月，暗香干柄莲。不知从此别，高会复何年。

《班婕妤》明朝·王谊
玉簟夜凉新，秋蛾暗里颦。如何天上月，独照掌中人。

《湘江绝句五首》明朝·王跂
白雾起江面，缭山如平垣。余飞未尽处，犹作雪漫漫。

《试墨五首》宋代·王迈
雪斋凡数种，此种出清漳。或作西斋号，南州许擅场。

《试墨五首》宋代·王迈
长沙游玩地，多有墨工奇。旧说胡光烈，今夸郑子仪。

《试墨五首》宋代·王迈
柯山叶茂实，胶法颇精坚。潘李今何处，斯人得正传。

《试墨五首》宋代·王迈
齐峰何处是，似亦出柯山。此是西山物，研磨双泪潸。

《试墨五首》宋代·王迈
墨上署臣字，必曾经进来。一年磨一寸，须作墨中魁。

《江滨梅》唐朝·王適
忽见寒梅树，开花汉水滨。不知春色早，疑是弄珠人。

《金陵社集诗·后湖看荷花共用水香二韵》明朝·王野
芬馥满湖田，烨烨朝霞绮。朱颜笑倚风，分影与秋水。

《送洪献吉还真州》明朝·王野
秣陵还泊岸，瓜步又乘潮。离情似新月，明夜胜今宵。

《感事》唐朝·王镣
击石易得火，扣人难动心。今日朱门者，曾恨朱门深。

《诣李侍郎》唐朝·王鲁复
文字元无底，功夫转到难。苦心三百首，暂请侍郎看。

《吊灵均》唐朝·王鲁复
万古汨罗深，骚人道不沉。明明唐日月，应见楚臣心。

《吊韩侍郎》唐朝·王鲁复
星落少微宫，高人入古风。几年才子泪，并写五言中。

《从军行》明朝·珵圻
日落戍龙庭，风多牧马鸣。平沙但衰草，百里见孤城。

《再逢友人》明朝·珵圻
道远频驰梦，情深只寄书。相逢俱泪下，翻似别离初。

《暮景》明朝·申光汉
树密深浓翠，孤烟淡作云。前村闻犬吠，暗路草中分。

《卧云室》明朝·申屠衡
童子爱白云，闭置密室内。不如放令出，去住得自在。

《问梅阁》明朝·申屠衡
石阑护苔枝，相对黄昏月。问答本无言，翠禽强饶舌。

《指柏轩》明朝·申屠衡
冰霜二百年，老骨耐撑拄。欲知僧腊高，即是阶前树。

《竹谷》明朝·申屠衡
阴森生昼寒，仰不睹天日。时从绿云中，窥见一星出。

《别卢纶》唐朝·畅当
故交君独在，又欲与君离。我有新秋泪，非关宋玉悲。

《登鹳雀楼》唐朝·畅当
迥临飞鸟上，高出世尘间。天势围平野，河流入断山。

《泊舟顺济庙前》宋代·白玉蟾
梧叶落满地，西风洗九天。鹤声明月夜，曾此系吾船。

《泊舟听雨》宋代·白玉蟾
人已就船眠，犬知何处吠。雨来闹秋江，全似茶铛沸。

《卜居》宋代·白玉蟾
路似羊肠绕，溪如燕尾分。青山相领略，许我一丘云。

《步自玉乳峰归二首》宋代·白玉蟾
薄暮一凝佇，归鸿千有余。倚松吟半饷，月影泻庭除。

《步自玉乳峰归二首》宋代·白玉蟾
问我何厨传，珍鲜满故园。笋方青剥指，茄欲紫垂拳。

《曹国舅赞》宋代·白玉蟾
窃得玉京桃，踏断金华草。白云满蓑衣，内有金丹宝。

《陈七子赞》宋代·白玉蟾
一卷无人识，千钟对客谈。桃花开欲谢，犹自恋寒岩。

《春晴》宋代·白玉蟾
宿霭萦余冻，鬆阴挟嫩晴。朝来花万福，莺奏起居声。

《春日散策二首》宋代·白玉蟾
水长二三尺，梅余六七花。明朝须不雨，今晚已成霞。

《春日散策二首》宋代·白玉蟾
柳眼开何媚，蒲芽长得伸。寒花方谒日，新燕已参春。

《春日自省二首》宋代·白玉蟾
燕语今生事，花开夙世红。不知终日醉，何以谢春风。

《春日自省二首》宋代·白玉蟾
雪洗桃花面，烟描柳叶眉。与春同是梦，安用赏春为。

《春晚》宋代·白玉蟾
我怪东风黠，暗知春欲归。尽将杨柳絮，剪作雪花飞。

《春宵有感八首》宋代·白玉蟾
春夜常如岁，何妨秉烛嬉。百花俱中酒，万竹自吟诗。

《春宵有感八首》宋代·白玉蟾
安得安期枣，如瓜恐不然。楚江萍似斗，泰华藕如船。

《春宵有感八首》宋代·白玉蟾
百念今何女，何年遂大刀。瑶池春不老，谁复敢偷桃。

《春宵有感八首》宋代·白玉蟾
憎却堤边柳，青丝复尔长。自怜愁里鬓，不觉暗中霜。

《春宵有感八首》宋代·白玉蟾
月落知何处，夜长无了时。幽人春自感，莺燕亦何如。

《春宵有感八首》宋代·白玉蟾
书来相借问，客至欲如何。自草黄庭去，归来管割鹅。

《春宵有感八首》宋代·白玉蟾
命驾承千里，论文且一樽。春高人易老，风雨闭柴门。

《春宵有感八首》宋代·白玉蟾
多愁君自尔，不乐我何曾。西北山如削，明朝约共登。

《冬暮》宋代·白玉蟾
风落松梢雪，山收竹外烟。清吟凝醉眼，独立耸新肩。

《独步》宋代·白玉蟾
月澹黄茅路，烟明红叶村。有怀如阮籍，更赠一声猿。

《风窗》宋代·白玉蟾
窗隙针来大，霜风圣得知。耳边如箭急，直把菊花吹。

《风台遣心三首》宋代·白玉蟾
春色浓於酒，梅花瘦似诗。长青今岁叶，粲白去年枝。

《风台遣心三首》宋代·白玉蟾
鸦报千林晓，梅供一枕香。晓来春思倦，余梦尚悠扬。

《风台遣心三首》宋代·白玉蟾
青尽池边柳，红开槛外花。数时长病酒，今日且分茶。

《芙蓉》宋代·白玉蟾
临水翫芙蓉，一花还两影。上倚夕阳斜，下浸秋波冷。

《感春》宋代·白玉蟾
晴少春光浅，寒多酒力微。一声山鹧过，数点海棠飞。

《感咏十解寄呈杨安抚》宋代·白玉蟾
大隐在朝市，仙人好楼居。方平今白发，未许见麻姑。

《感咏十解寄呈杨安抚》宋代·白玉蟾
身如云样轻，心似月兮皎。何物堪赠居，一颗安期枣。

《感咏十解寄呈杨安抚》宋代·白玉蟾
风吹五花辇，露缀九光舆。夜半红尘起，琴高失鲤鱼。

《感咏十解寄呈杨安抚》宋代·白玉蟾
上界足官府，大仙多拘束。遂令东方朔，只恋殿前肉。

《感咏十解寄呈杨安抚》宋代·白玉蟾
玉女鸣珂佩，投壶不忆题。刘安无复傲，殿殿叩星扉。

《感咏十解寄呈杨安抚》宋代·白玉蟾
酒专风月权，诗欠江山债。恐是试长房，尘劳君少耐。

《感咏十解寄呈杨安抚》宋代·白玉蟾
伊昔为句漏，其心在丹砂。丹成遽仙去，不且判莺花。

《感咏十解寄呈杨安抚》宋代·白玉蟾
鸡翘豹尾中，凤阁鸾台客。何似许旌阳，西山煮白石。

《感咏十解寄呈杨安抚》宋代·白玉蟾
跃马西湖道，载酒湖水滨。一蝶忽花下，招之论大椿。

《感咏十解寄呈杨安抚》宋代·白玉蟾
青山犹古人，碧草亦大雅。幽鸟话升平，陈抟何为者。

《高祖圣师天台紫阳真人赞》宋代·白玉蟾
元丰一皂吏，三番遭配隶。空余悟真篇，带些铅汞气。

《寒食》宋代·白玉蟾
日落千山暝，风吹一路香。燕依花色紫，莺体柳丝黄。

《韩湘子赞》宋代·白玉蟾
白雪满空衣，黄芽一朵春。蓝关归去后，问甚世间人。

《何仙姑赞》宋代·白玉蟾
阆苑无踪迹，唐朝有姓名。不知红玉洞，千古夜猿声。

《护国寺秋吟八首》宋代·白玉蟾
雁过天成画，鱼惊水作纹。檐牙宵吐雨，殿脊晓驮云。

《护国寺秋吟八首》宋代·白玉蟾
酒弄三竿日，诗成一枕风。寒声落鸿雁，秋意著梧桐。

《护国寺秋吟八首》宋代·白玉蟾
楼影秋江白，苔碑卧夕阳。水昏沙暮起，一一雁南翔。

《护国寺秋吟八首》宋代·白玉蟾
嫩竹容归鹊，寒松捧落晖。危红和露落，空翠扑衣飞。

《护国寺秋吟八首》宋代·白玉蟾
竹手擎云重，松肩荷月高。烟收天地阔，醉目数秋毫。

《护国寺秋吟八首》宋代·白玉蟾
犬吠月如昼，马鸣人渡桥。更无诗与酒，虚度可怜宵。

《护国寺秋吟八首》宋代·白玉蟾
香篆孤烟袅，灯龛寸火微。梦和明月冷，心与白云飞。

《护国寺秋吟八首》宋代·白玉蟾
星似萤千点，云如鹤一双。孤吟寒不寐，落叶打空窗。

《棘隐壁三首》宋代·白玉蟾
苔空绿钱死，松老清阴瘦。结庐卧白云，柏子烧春昼。

《棘隐壁三首》宋代·白玉蟾
幽鸟噪岩谷，寒烟锁薜萝。忽遇金蟾蜍，无人自呵呵。

《棘隐壁三首》宋代·白玉蟾
碧草正春风，雨晴竹落涕。白鸟忽飞来，点破一山翠。

《江楼夜话》宋代·白玉蟾
江雾秋楼白，灯花夜雨青。九天无一梦，此道付晨星。

《江头》宋代·白玉蟾
江上初收雨，云头尚恋山。归帆巡古岸，晴草守沧湾。

《课园夫二首》宋代·白玉蟾
已属畦丁了，都将菜甲耘。数时稽食籍，醢芥又羹芹。

《课园夫二首》宋代·白玉蟾
问我何厨传，珍鲜满故园。笋方青剥指，茄欲紫垂拳。

《蜡梅》宋代·白玉蟾
破苍如凝蜡，粘枝似滴酥。恍疑菩萨面，初以粉金涂。

《雷怡真小隐送春》宋代·白玉蟾
天不欲留春，东君暗归去，碧梧枝上看，潇潇风送雨。

《李伯阳赞三首》宋代·白玉蟾
蓬莱三万里，道德五千言。一自青牛去，函关烟雨昏。

《立春》宋代·白玉蟾
颛帝位方禅，勾芒印已交。芭蕉有封事，黄鸟莫譊譊。

《临安天庆陈道士游武夷赠之》宋代·白玉蟾
七闽多山水，两淮好风月。潇湘之烟云，巴广之雨雪。

《六铢五首》宋代·白玉蟾
身衣六铢衣，笑折琼林花。岂知人间世，有人服苧麻。

《六铢五首》宋代·白玉蟾
人间百春秋，天上一昼夜。六丁驱日轮，长过咸池下。

《六铢五首》宋代·白玉蟾
紫皇坐瑶台，敕我草洞章。落笔三百首，饮我白玉浆。

《六铢五首》宋代·白玉蟾
我着紫绮裘，俯视蓬莱洲。手把八空气，纵身云中游。

《六铢五首》宋代·白玉蟾
我醉辄指麾，莫向太帝说。要炼五彩石，去补西天缺。

《露珠》宋代·白玉蟾
秋河一滴露，夜堕即珠然。吹入玉盘里，走盘如许圆。

《旅邸睡起》宋代·白玉蟾
云为山积翠，雨倩草添青。一觉南柯梦，俄然鸟唤醒。

《落梅》宋代·白玉蟾
终日听莺语，商量一树梅。看承花未了，排办雨将来。

《梅花》宋代·白玉蟾
影上酥花峭，枝头蜡糁清。姮娥约滕六，夜半过江城。

《木犀》宋代·白玉蟾
雨送炎官印，风宣白帝麻。欲知秋面目，细看木犀花。

《牧童》宋代·白玉蟾
杨柳阴初合，村童睡正迷。一牛贪草嫩，喫过断桥西。

《南湖》宋代·白玉蟾
已拾诗盈箧，犹如酒满船。湖光清似镜，俯仰两青天。

《偶作二首》宋代·白玉蟾
露滴中宵月，松摇古谷风。三身红萏菡，四智碧芙蓉。

《偶作二首》宋代·白玉蟾
雪后竹君子，霜前松大夫。梅残半点白，猿叫一声孤。

《清夜辞十首》宋代·白玉蟾
凭虚兮御气，乘风兮驾浮。朝罢兮归来，天边兮月钩。

《山菴晓色》宋代·白玉蟾
烛影夺明月，钟声撞晓云。甆盘余柏子，倾作一炉焚。

《山居》宋代·白玉蟾
月落鸡吹角，夜长鹅报更。山中无历日，日出即天明。

《山前散策》宋代·白玉蟾
月影黄昏后，诗天眼界宽。野香寻得见，石背一枝兰。

《山前行散》宋代·白玉蟾
人在莺花里，春归杖屦中。风迎何处鹤，宿我洞门松。

《山斋夜坐二首》宋代·白玉蟾
嗅花风入鼻，掬水月浮身。夜静焚香坐，空山一个人。

《山斋夜坐二首》宋代·白玉蟾
惊梦猿三咽，窥帷月一痕。无人空犬吠，依旧掩柴门。

《虱》宋代·白玉蟾
裤里无供给，褌头尽受降。赐之汤沐罢，投置不毛邦。

《示周道士》宋代·白玉蟾
人行秋色里，诗入画图中。笑指白云顶，猿啼第一峰。

《水蛭》宋代·白玉蟾
尾宅才蜗大，身躯与蚓般。楚王吞不得，敕赐鹭鸶餐。

《睡起雨作》宋代·白玉蟾
一枕梦云过，沿溪柳拜人。两庾黄竹路，水囓白沙津。

《送别》宋代·白玉蟾
十日九风雨，一春三别离。予嗟吟骨瘦，子亦坐诗痴。

《送郭进之》宋代·白玉蟾
避暑白云乡，茶甘齿颊香。海城悲暮角，烟树淡斜阳。

《题桐柏观》宋代·白玉蟾
淡月笼苍松，清流蘸修竹。水深蟾不设，长伴道人宿。

《听琴》宋代·白玉蟾
十指生秋水，数声弹夕阳。不知君此曲，曾断几人肠。

《听琴》宋代·白玉蟾
心造虚无外，弦鸣指甲间。夜来宫调罢，明月满空山。

《听琴》宋代·白玉蟾
声出五音表，弹超十指中。鸟啼花落处，曲罢对春风。

《晚眺》宋代·白玉蟾
岭口云拖白，江头叶借绯。西风来问罪，老火不须威。

《玉艳亭即事五首》宋代·白玉蟾
黄鸟新声变，青山霁色妍。预为寒食地，晴放海棠天。

《晚吟二首》宋代·白玉蟾
山色童拈出，秋云似削平。可怜松下路，月黑不堪行。

《晚酌翛然阁》宋代·白玉蟾
残暑犹拖尾，新凉恰打头。酒方屯鲁郡，舞已彻伊州。

《五夜》宋代·白玉蟾
五夜风吹露，林间鸟唤群。钟声和月落，惊起四山云。

《惜春》宋代·白玉蟾
薄倖东风者，无心半点春。桃花吹满地，片片似鱼鳞。

《霞隐》宋代·白玉蟾
仙翁栖紫霞，颜童鬓不华。客来问玄机，笑指菖蒲花。

《仙岩无尘轩》宋代·白玉蟾
麈尾清虚语，铜炉起澹烟。岭头猿叫罢，月落碧潭圆。

《先师翠虚泥丸真人赞》宋代·白玉蟾
惠州是生缘，嘉州是得遇。漳州走落水，潭州没去处。

《闲吟三首》宋代·白玉蟾
东园风雨霁，一巷海棠开。曲折穿花去，深行忘却回。

《闲吟三首》宋代·白玉蟾
回首乌啼夜，伤心月满楼。真成花命薄，不及柳风流。

《闲吟三首》宋代·白玉蟾
啼鸟千山暮，轻风一路清。草连江色暝，月对夕阳明。

《闲纵偶成》宋代·白玉蟾
已具看云眼，而生伴月心。西风相体认，红尽绿枫林。

《晓晴二首》宋代·白玉蟾
昨夜天成雨，今朝水满池。睡酣浑不觉，想见竹声奇。

《晓晴二首》宋代·白玉蟾
月落松方暗，花蜚鸟正啼。青山春窈窕，碧草晓凄迷。

《徐道士水墨屏四首》宋代·白玉蟾
雁侧风前字，烟凝雨后情。不知谁氏子，持钧立江城。

《徐道士水墨屏四首》宋代·白玉蟾
人远看来短，山遥淡欲无。水边渔舍密，天际客帆孤。

《徐道士水墨屏四首》宋代·白玉蟾
乱山草斜出，危冈竹倒悬。人家春树里，山色夕阳边。

《徐道士水墨屏四首》宋代·白玉蟾
霜月沉青嶂，汀鸥卧白沙。晓风删竹叶，秋雾补山丫。

《许旌阳故宅》宋代·白玉蟾
诗多唐朝刻，柏尚晋时青。想得真君剑，犹余蛟血腥。

《雪窗》宋代·白玉蟾
素壁青灯暗，红炉夜火深。雪花窗外白，一片岁寒心。

《夜醉》宋代·白玉蟾
冬冬璫璫璫，烂醉如泥了。睡至谷谷呱，东窗梅影晓。

《倚马观二鹤》宋代·白玉蟾
对舞鸣仍和，双飞去复回。归家千载远，丹灶付苍苔。

《饮彻》宋代·白玉蟾
美事般般四，良辰盏盏双。霜风冰砚水，山月影轩窗。

《有怀聂尉五首》宋代·白玉蟾
身岂能为患，心何可得安。想应知鹤怨，未得伴鸥闲。

《有怀聂尉五首》宋代·白玉蟾
北阙投封事，南山返故庐。李衡千树橘，张琰一园蔬。

《有怀聂尉五首》宋代·白玉蟾
月湿松梢露，溪鸣竹里风。是中有诗味，何日一樽同。

《有怀聂尉五首》宋代·白玉蟾
不是无知己，相忘独有君。孤襟开皓月，往事付浮云。

《有怀聂尉五首》宋代·白玉蟾
剑浦犹残堠，螺江始问津。向来风浪恶，回首谢灵均。

《玉艳亭即事五首》宋代·白玉蟾
正月梅花尽，一溪春雨香。燕方寻故垒，蜂已葺华房。

《玉艳亭即事五首》宋代·白玉蟾
夙酒萦怀处，芳亭拄颊间。一莺黄翠柳，双鹭白青山。

《玉艳亭即事五首》宋代·白玉蟾
黄鸟新声变，青山霁色妍。预为寒食地，晴放海棠天。

《玉艳亭即事五首》宋代·白玉蟾
犬见行人吠，牛寻熟路回。烟光迷碧嶂，花片点苍苔。

《玉艳亭即事五首》宋代·白玉蟾
风雨平安日，山林富贵天。笋芽青露爪，蕨蕻紫伸拳。

《远景》宋代·白玉蟾
岸树冥茫外，人家点画中。断烟分紫翠，残照抹青红。

《月夜书事》宋代·白玉蟾
月光流如酥，天影湛於水。饥鹤啄梅花，风吹酒波起。

《早行》宋代·白玉蟾
店远鸡声近，月斜人影长。再三谢风露，拜赐一天凉。

《赠船稍》宋代·白玉蟾
苦海无船渡，众生到岸难。劝君齐着力，结取万人欢。

《櫂歌九章寄彭鹤林》宋代·白玉蟾
榔声击空碧，帆影浮沧浪。倚櫂蓼花洲，一犬吠斜阳。

《櫂歌九章寄彭鹤林》宋代·白玉蟾
鸥飞梅山前，翠中一点雪。何处种声来，云梢推上月。

《櫂歌九章寄彭鹤林》宋代·白玉蟾
碧潭藏老龙，夜半水底吟。激飞寒空露，凄动幽人心。

《櫂歌九章寄彭鹤林》宋代·白玉蟾
岸上酒旗舞，寒芜生秋风。谁家六七童，手持金芙蓉。

《櫂歌九章寄彭鹤林》宋代·白玉蟾
波心採莲女，流花近吾船。移船入芦荻，吹笛下晴川。

《櫂歌九章寄彭鹤林》宋代·白玉蟾
朝汲西风餐，夜弄明月舞。万顷碧琉璃，下有玉清府。

《櫂歌九章寄彭鹤林》宋代·白玉蟾
黄昏杳无人，孤江但翠竹。惟有白鹭鸶，伴我舟中宿。

《櫂歌九章寄彭鹤林》宋代·白玉蟾
夜阑笙鹤鸣，银汀斗欲泻。可怜舟中子，散发苍山下。

《櫂歌九章寄彭鹤林》宋代·白玉蟾
青山衔落日，白杨吐悲风。欲觅玄真子，沧州云濛濛。

《自赞三首》宋代·白玉蟾
日月藏瓢里，溪山挂杖头。有些难说处，夜夜是中秋。

《自赞三首》宋代·白玉蟾
神府雷霆吏，琼山白玉蟾。本来真面目，水墨写霜缣。

《醉吟二首》宋代·白玉蟾
松风吹我飞，手搦空中月。笑指蓬莱山，可补银河缺。

《醉吟二首》宋代·白玉蟾
醉掬山先走，行呼月后随。欲眠梧影下，又恐白云知。

《醉作观音像仍为书赞三首》宋代·白玉蟾
柳絮多头绪，桃花好面皮。夫是之谓谁，东海比丘泥。

《题画帐二首·山水》唐朝·皇甫冉
桂水饶枫杉，荆南足烟雨。犹疑黛色中，复是雒阳岨。

《题画帐二首·远帆》唐朝·皇甫冉
朝见巴江客，暮见巴江客。云帆傥暂停，中路阳台夕。

《渡汝水向太和山》唐朝·皇甫冉
落日事搴陟，西南投一峰。诚知秋水浅，但怯无人踪。

《秋怨》唐朝·皇甫冉
长信多秋气，昭阳借月华。那堪闭永巷，闻道选良家。

《山中五咏·门柳》唐朝·皇甫冉
接影武昌城，分行汉南道。何事闲门外，空对青山老。

《山中五咏·远山》唐朝·皇甫冉
少室尽西峰，鸣皋隐南面。柴门纵复关，终日窗中见。

《山中五咏·南涧》唐朝·皇甫冉
上路各乘轩，高明尽鸣玉。宁知涧下人，自爱轻波渌。

《山中五咏·春早》唐朝·皇甫冉
草遍颍阳山，花开武陵水。春色既已同，人心亦相似。

《山中五咏·山馆》唐朝·皇甫冉
山馆长寂寂，闲云朝夕来。空庭复何有，落日照青苔。

《同张侍御咏兴宁寺经藏院海石榴花》唐朝·皇甫冉
嫩叶生初茂，残花少更鲜。结根龙藏侧，故欲并青莲。

《送王司直》唐朝·皇甫冉
西塞云山远，东风道路长。人心胜潮水，相送过浔阳。

《婕妤春怨》唐朝·皇甫冉
花枝出建章，凤管发昭阳。借问承恩者，双蛾几许长。

《题卢十一所居》唐朝·皇甫冉
春风来几日，先入辟疆园。身外无馀事，闲吟昼闭门。

《山中》唐朝·皇甫冉
湘水风日满，楚山朝夕空。连峰虽已见，犹念长云中。

《病中对石竹花》唐朝·皇甫冉
散点空阶下，闲凝细雨中。那能久相伴，嗟尔殢秋风。

《送王翁信还剡中旧居》唐朝·皇甫冉
海岸耕残雪，溪沙钓夕阳。客中何所有，春草渐看长。

《赋长道一绝送陆邃潜夫》唐朝·皇甫冉
高山迥欲登，远水深难渡。杳杳复漫漫，行人别家去。

《杨氏林亭探得古槎》唐朝·皇甫冉
千年古貌多，八月秋涛晚。偶被主人留，那知来近远。

《和王给事禁省梨花咏》唐朝·皇甫冉
巧解逢人笑，还能乱蝶飞。春时风入户，几片落朝衣。

《送陆鸿渐赴越》唐朝·皇甫冉
行随新树深，梦隔重江远。迢递风日间，苍茫洲渚晚。

《渔子沟寄赵员外裴补阙》唐朝·皇甫冉
欲逐淮潮上，暂停渔子沟。相望知不见，终是屡回头。

《同李三月夜作》唐朝·皇甫冉
霜风惊度雁，月露皓疏林。处处砧声发，星河秋夜深。

《初出沅江夜入湖》唐朝·皇甫冉
放溜出江口，回瞻松栝深。不知舟中月，更引湖间心。

《送裴陟归常州》唐朝·皇甫冉
夜雨须停棹，秋风暗入衣。见君尝北望，何事却南归。

《赠别》唐朝·皇甫冉
南桥春日暮，杨柳带青渠。不得同携手，空成意有馀。

《酬李判官度梨岭见寄》唐朝·皇甫冉
陇首怨西征，岭南雁北顾。行人与流水，共向闽中去。

《洪泽馆壁见故礼部尚书题诗》唐朝·皇甫冉
底事洪泽壁，空留黄绢词。年年淮水上，行客不胜悲。

《望南山雪怀山寺普上人》唐朝·皇甫冉
夜夜梦莲宫，无由见远公。朝来出门望，知在雪山中。

《同诸公有怀绝句》唐朝·皇甫冉
旧国迷江树，他乡近海门。移家南渡久，童稚解方言。

《送李山人还》唐朝·皇甫冉
从来无检束，只欲老烟霞。鸡犬声相应，深山有几家。

《路中口号》唐朝·皇甫曾
还乡不见家，年老眼多泪。车马上河桥，城中好天气。

《山下泉》唐朝·皇甫曾
漾漾带山光，澄澄倒林影。那知石上喧，却忆山中静。

《有所思》明朝·皇甫汸
魂去何须梦，情来即是思。非缘怅兹夜，翻似恨当时。

《赋得有所思》明朝·皇甫汸
锦席承君宴，青楼寄妾家。无因挽红袖，留恨与桃花。

《二月十五夜子浚兄灯宴再赋》明朝·皇甫汸
再吐金枝焰，重开玉树花。非关耽夜饮，直是眷年华。

《二月十五夜子浚兄灯宴再赋》明朝·皇甫汸
影缕交花艳，明珠减月辉。君能留顾盼，时得奉芳菲。

《西天寺》明朝·皇甫汸
弥勒禅林雨，将军陇树烟。长安今罢笑，留恨向西天。

《题美人蕉》明朝·皇甫汸
带雨红妆湿，迎风翠袖翻。欲知心不卷，迟暮独无言。

《寄侍》明朝·皇甫汸
遇花思舞夜，睹柳忆颦时。可道钱江上，行云有梦知。

《梅花水仙》明朝·皇甫汸
弄影俱宜水，飘香不辨风。霓裳承舞处，长在月明中。

《题茉莉二首》明朝·皇甫汸
萼密聊承叶，藤轻易绕枝。素华堪饰鬘，争趁晚妆时。

《题茉莉二首》明朝·皇甫汸
香惯临风细，花偏映日生。若将人试拟，小玉定齐名。

《钟吾驿晚思》明朝·皇甫涍
遥山白云外，古驿青林端。惆怅川鸟尽，苍然多暮寒。

《伤小女》唐朝·皮日休
一岁犹未满，九泉何太深。唯余卷书草，相对共伤心。

《秋江晓望》唐朝·皮日休
万顷湖天碧，一星飞鹭白。此时放怀望，不厌为浮客。

《闲夜酒醒》唐朝·皮日休
醒来山月高，孤枕群书里。酒渴漫思茶，山童呼不起。

《古函关》唐朝·皮日休
破落古关城，犹能扼帝京。今朝行客过，不待晓鸡鸣。

《聪明泉》唐朝·皮日休
一勺如琼液，将愚拟望贤。欲知心不变，还似饮贪泉。

《史处士》唐朝·皮日休
山期须早赴，世累莫迟留。忽遇狂风起，闲心不自由。

《芳草渡》唐朝·皮日休
溪南越乡音，古柳渡江深。日晚无来客，闲船系绿阴。

《奉和鲁望叠韵双声二首·叠韵山中吟》唐朝·皮日休
穿烟泉潺湲，触竹犊觳觫。荒篁香墙匡，熟鹿伏屋曲。

《奉和鲁望叠韵双声二首·双声溪上思》唐朝·皮日休
疏杉低通滩，冷鹭立乱浪。草彩欲夷犹，云容空淡荡。

《伊州歌》唐朝·益嘉运
打起黄莺儿，莫教枝上啼。啼时惊妾梦，不得到辽西。

《贮香室》明朝·盛时泰
花开研池傍，花落研池底。洗研译经时，斛尽龙池水。

《桧径》明朝·盛时泰
苍色映池水，萧萧生暮寒。有时秋雨中，遥见山僧还。

《春贴子·东宫五首》宋代·真德秀
市千门与月，花时万井春。朝来资善议，犹自问穷民。

《春贴子·皇帝阁六首》宋代·真德秀
嘉定无疆历，才开弟五春。金穰端有兆，太岁恰居申。

《春贴子·皇帝阁六首》宋代·真德秀
岁朝元朝使，龙荒万里来。至仁天广大，朔漠亦春台。

《春贴子·皇帝阁六首》宋代·真德秀
扇开金峦殿，云韶奏紫庭。天颜知有喜，班首是前星。

《春贴子·皇后阁五首》宋代·真德秀
宝胜千春字，琼樽九醖香。六宫齐上寿，地久配天长。

《春贴子·皇后阁五首》宋代·真德秀
屋春容早早，铜楼晓色分。奉觞天一笑，圣子似周文。

《端午贴子词·皇帝阁六首》宋代·真德秀
庾午仍重午，离明正继明。炎图千万岁，从此愈光亨。

《端午贴子词·皇帝阁六首》宋代·真德秀
玉帛交邻后，清阴满塞榆。苞桑存至戒，犹佩辟兵符。

《端午贴子词·皇帝阁六首》宋代·真德秀
有意甦民瘼，无心玩物华。祗求三岁艾，休进五时花。

《端午贴子词·皇后阁五首》宋代·真德秀
仙木浮玉醴，香菰蔟宝盘。汉宫三十六，争奉圣人欢。

《端午贴子词·皇太子宫五首》宋代·真德秀
彩索金为缕，香粳玉作团。从今逢午节，岁岁奉亲欢。

《端午贴子词·皇太子宫五首》宋代·真德秀
榜青宫阕里，天风五月秋。应怜耦耕者，曝背向农畴。

《后后阁端午贴子词五首》宋代·真德秀
翠浪两岐麦，冰丝八繭蚕。今年收倍好，歌颂满周南。

《后后阁端午贴子词五首》宋代·真德秀
永坤宫宁殿，时将万卷看。从容聊洒翰，宝扇舞龙鸾。

《皇后阁春帖子祠五首》宋代·真德秀
宝扇彩云开，宫妆衬玉梅。共持千岁柏，争献万年杯。

《皇后阁春帖子祠五首》宋代·真德秀
字彩泥金帖，工夫剪刻纯。四时俱百顺，可但庆宜春。

《皇后阁端午贴子词五首》宋代·真德秀
梦月佳辰近，端阳令节新。何须缠彩缕，金母自千春。

《皇后阁端午贴子词五首》宋代·真德秀
玉佩响琼楼，天风五月秋。人间正炎热，犹轸圣情忧。

《皇后阁端午贴子词五首》宋代·真德秀
虎垂朱万户，槐龙舞玉墀。昼长无一事，祗诵二南诗。

《皇后阁端午贴子词五首》宋代·真德秀
读罢怀沙赋，重哦卷耳篇。殷勤劝明主，属意在求贤。

《嘉定六年皇后阁春贴子词五首》宋代·真德秀
圣德天同大，熙然万物春。谁知□载厚，发育辅深仁。

《嘉定六年皇后阁春贴子词五首》宋代·真德秀
殿称觞早包，仙班拥翠翘。春来多乐事，人日是明朝。

《闲居》明朝·知证
香径藓花生，阴檐藤叶绿。日长不耐闲，行溪看鸥浴。

《早行遇雪》唐朝·石召
荒郊昨夜雪，羸马又须行。四顾无人迹，鸡鸣第一声。

《春日楼上》宋代·石延年
水树春烟重，庭花午影圆。人边无限地，鸟外有馀天。

《春阴》宋代·石延年
寒食少天色，春风多柳花。倚楼心目乱，不觉见栖鸦。

《丛菊》宋代·石延年
风劲香逾远，天寒色更鲜。秋天买不断，无意学金钱。

《薦》宋代·石延年
瘦碧两三茎，萧萧雨又晴。江湖未归客，不忍听秋声。

《润州狠石》宋代·石延年
水光浮柱础，天影带楼台。触石云孤起，吹潮雨四来。

《松二首》宋代·石延年
菌生枝上雨，龙起穴中雷。怪影漫溪侧，寒根缠石回。

《题蓼花》宋代·石延年
深浅霜前后，应同旧渚红。群芳坐衰歇，日日舞秋风。

《题萱花》宋代·石延年
移萱树之背，丹霞间金色。我有忧民心，对君忘不得。

《赠人》宋代·石延年
六符摇斗极，八座冠文章。规宪存中府，动庸入太常。

《竹》宋代·石延年
擢翠向人孤，潭潭省署虚。雨馀秋更晚，风月共萧疏。

《梦中吟》明朝·石沆
树老何年寺，山深此夜钟。一僧眉拄地，教我学南宗。

《新春杂兴》明朝·石沆
一囊置我琴，一囊置我笛。明月照寒江，扁舟吊采石。

《古意》明朝·石珝
秋水凝细縠，秋月明双杵。江南雁欲归，来向帘前语。

《古意》明朝·石珝
今日临长亭，明朝折杨柳。落叶有相逢，行人未回首。

《酌泉》明朝·石珝
往往城中水，不知郊外甘。如何城市客，不肯住城南。

《山中曲》明朝·石珝
峭石激湍响，古城临水居。城东有渴叟，不及水中鱼。

《秋色》明朝·石珝
返照入高楼，楼中客惆怅。开楼看秋色，犹在阑干上。

《闺怨》明朝·石珝
当年人对月，共说两团圆。如何人不见，明月又今年。

《对琴》明朝·破窗显公
对琴不见琴，忘琴听琴响。坐久听亦无，云飞树尖上。

《入寺》明朝·破窗显公
碧草通樵径，青松夹寺门。已来亲眼见，难去对人言。

《寄王长史》唐朝·祖咏
汝颍俱宿好，往来托层峦。终日何寂寞，绕篱生蕙兰。

《别怨》唐朝·祖咏
送别到中流，秋船倚渡头。相看尚不远，未可即回舟。

《终南望余雪》唐朝·祖咏
终南阴岭秀，积雪浮云端。林表明霁色，城中增暮寒。

《过涡河》宋代·祖无择
扬鞭策羸马，桥上一徘徊。欲擬临涡赋，惭无八斗才。

《记万载风俗三绝》宋代·祖无择
居民覆其屋，大半施白瓦。山际两三家，如经新雪下。

《记万载风俗三绝》宋代·祖无择
田中多峭石，苍玉乱欹斜。怪似湘中见，封域近长沙。

《袁州庆丰堂十闲咏》宋代·祖无择
吏散铃斋掩，闲眠到日斜。无端是春梦，容易绕京华。

《袁州庆丰堂十闲咏》宋代·祖无择
郑声良可厌，闲抱七丝琴。欲识调弦意，理人先理心。

《袁州庆丰堂十闲咏》宋代·祖无择
年长身多病，闲钞已试方。未甘先犬马，毕命报恩光。

《袁州庆丰堂十闲咏》宋代·祖无择
青山日相对，闲看白云生。谁谓无心出，中含济物情。

《袁州庆丰堂十闲咏》宋代·祖无择
晓桉三杯后，闲烹北苑茶。色香俱绝品，雪泛满瓯花。

《袁州庆丰堂十闲咏》宋代·祖无择
扁舟宾客少，闲作道家装。迹静心还静，逍遥觉日长。

《袁州庆丰堂十闲咏》宋代·祖无择
雨霁轻埃息，闲吟面曲池。游鳞时对掷，双破碧涟漪。

《袁州庆丰堂十闲咏》宋代·祖无择
朝来因试笔，闲答故交书。莫怪音尘绝，吾心与世疏。

《袁州庆丰堂十闲咏》宋代·祖无择
渐老无功业，闲思惜壮年。桑榆如有得，犹可勒燕然。

《袁州庆丰堂十闲咏》宋代·祖无择
晴轩足清趣，闲与鹤开笼。寄语北山侣，无惊蕙帐空。

《谢詹环仲》宋代·祖逢清
在学得益友，结庐得宝邻。自惭蒹葭质，长倚玉嶙峋。

《寄道友》唐朝·祝元膺
两颔凝清霜，玉炉焚天香。为我延岁华，得入不死乡。

《春尽》明朝·秋江湛公
斜阳穿树林，野屋临溪水。春尽不开门，花落空山里。

《赠李用之》宋代·种道人
道用元未是，再至却须成。但看西行日，归来一饷荣。

《早秋宿崔业居处》唐朝·秦系
从来席不暖，为尔便淹留。鸡黍今相会，云山昔共游。

《张建封大夫奏系为校书郎因寄此作》唐朝·秦系
久是烟霞客，潭深钓得鱼。不知芸阁上，遗校几多书。

《会稽山居寄薛播侍郎袁高给事高参舍人》唐朝·秦系
稷契今为相，明君复为尧。宁知买臣困，犹负会稽樵。

《枫桥寺小憩》宋代·程公许
云已安排雪，天仍惨淡风。缆船投古刹，拨火共谈空。

《枫桥寺小憩》宋代·程公许
寂历少林壁，酸寒饭颗山。相逢如有旧，示我亦无还。

《枫桥寺小憩》宋代·程公许
唐人旧吟处，古愉书多阴。欲去有余恋，片云飞碧岑。

《锁宿余半月得读书喜而有赋》宋代·程公许
日月疾跳丸，简篇浩烟海。弓旌误诱去，欢息可中悔。

《锁宿余半月得读书喜而有赋》宋代·程公许
马瘏仆亦倦，得休苦无多。剥啄复剥啄，奈此分阴何。

《锁宿余半月得读书喜而有赋》宋代·程公许
薰风锁重棘，补被去何勇。私我几日间，此意千金重。

《锁宿余半月得读书喜而有赋》宋代·程公许
晴檐荫虚白，夜灯耿閴寥。自怜声吾伊，亦复如闻韶。

《锁宿余半月得读书喜而有赋》宋代·程公许
王事有期程，称意不可再。寄言山中友，勿误青衫爱。

《同诸友山行分袂言别五首》宋代·程公许
共蜡登山屐，俄寻下水船。到家人怪问，满袖挟风烟。

《同诸友山行分袂言别五首》宋代·程公许
大面窈深处，神仙碧玉壶。孙郎妙心眼，催作后山图。

《同诸友山行分袂言别五首》宋代·程公许
神都旬浃住，大面欠穷探。未尽山中趣，重来赋蔚蓝。

《同诸友山行分袂言别五首》宋代·程公许
罗家隔香积，天国近花坪。何日同搜览，题诗索载赓。

《同诸友山行分袂言别五首》宋代·程公许
名山遍宇宙，历历纪舆图。安得身云水，孤筇自给扶。

《宿普安》明朝·程本立
汉妇良家子，从军岁月多。生来小儿女，唱得僰人歌。

《怀杨仪部君谦》明朝·程玄辅
故人久无书，山川隔淮楚。相思不可携，独卧江东雨。

《过淀湖泊石浦》明朝·程玄辅
沙蒲偃秋风，湖云藏夕雨。何处远行人，飞帆下石浦。

《石浦偶占》明朝·程玄辅
石浦潮自回，缃帘风欲举。一洗草堂清，过云洒疏雨。

《乔松》宋代·程珌
风细吹吟凤，雷惊起蛰龙。几年卧空谷，今日享真封。

《三月三日度日际》宋代·程珌
日望黄尖杪，今登白际巅。千山皆委地，一臂独擎天。

《岁暮》宋代·程珌
彩贴隃麋湿，屠苏琥珀浓。夕阳犹猎日，午夜已春风。

《戊子正旦贺寿慈宫二首》宋代·程珌
曙色浮丹栱，春风暖禁街。策澜迷秀石，纤草荫新槐。

《戊子正旦贺寿慈宫二首》宋代·程珌
凤驾回天仗，鸳班集露门。须臾趋魏阕，杲日正中暾。

《小憩许由亭》宋代·程珌
历数河南去，乾坤一草亭。一亭犹是累，千古尽浮萍。

《粥罢》宋代·程珌
饭已茶三啜，隅中粥一盂。陶然咏皇化，安用东封书。

《卖花吟》明朝·程节
妆罢幽闺坐，门前叫卖花。春光用钱买，那得到贫家。

《过未央宫遗址》明朝·程诰
木落汉宫秋，寒虫苦悲咽。君看草色丹，犹染淮阴血。

《咏史》明朝·程诰
易水长虹白，将军首入秦。荆轲无剑术，不是报仇人。

《班婕妤》明朝·程诰
梦断清宵月，愁深长乐宫。无劳怨团扇，渐冷是秋风。

《雒下逢汪子明》明朝·程诰
我行西入秦，驱车雒阳陌。相逢故乡亲，况是东归客。

《瓜州送鲍世重》明朝·程诰
沙上问归帆，日美北风起。遥看一片云，飞度江南水。

《杨都统家小青衣》明朝·程诰
自按梨园谱，谁传乐府词。见人羞不语，含笑转身时。

《游仙词》唐朝·窦巩
海上神山绿，溪边杏树红。不知何处去，月照玉楼空。

《李舍人少尹惠家酝一小榼立书绝句》唐朝·窦牟
禁琐天浆嫩，虞行夜月寒。一瓢那可醉，应遣试尝看。

《草堂夜坐》唐朝·窦群
匣中三尺剑，天上少微星。勿谓相去远，壮心曾不停。

《经潼关赠宇文十》唐朝·窦群
古有弓旌礼，今征草泽臣。方同白衣见，不是弃繻人。

《观画鹤》唐朝·窦群
华亭不相识，卫国复谁知。怅望冲天羽，甘心任画师。

《古意十四首》宋代·章云心
龙马图犹在，麒麟使亦传。羲皇心不死，孔子梦难圆。

《古意十四首》宋代·章云心
折柳击离船，船行柳条短。赖有枝上花，飘泊随君远。

《古意十四首》宋代·章云心
采莲莫采花，采花损空房。留房结青子，种作明年香。

《古意十四首》宋代·章云心
匆匆采桑女，花雨湿襜袖。春风十二弦，生世未触手。

《古意十四首》宋代·章云心
浣衣轻浣布，布缕不如丝。□坚犹易穿，布弱从可知。

《会诸官韩亭》宋代·章元振
我爱韩亭好，文公像逼真。音容虽已往，英概恍如新。

《会诸官韩亭》宋代·章元振
我爱韩亭好，天遥眼界宽。引觞延胜友，笑语出云端。

《会诸官韩亭》宋代·章元振
我爱韩亭好，霜空宿蔼收。望中江入海，应有济川舟。

《春晚二首》明朝·章士雅
春望亦堪怜，平芜远接天。不禁双燕子，飞出落花前。

《春晚二首》明朝·章士雅
春雨过前溪，垂杨树树低。绿窗人不语，惟有晓莺啼。

《句》宋代·章望之
是水为佳境，中城枕碧湖。楼台万室近，物象几州无。

《明智寺》宋代·章望之
重複青山里，双峰锁寺门。楼耸排云阁，松盘过路根。

《流所赠张锡》唐朝·章玄同
黄叶因风下，甘从洛浦隈。白云何所为，还出帝乡来。

《绝句》唐朝·童翰卿
大朴逐物尽，哀我天地功。争得荣辱心，洒然归西风。

《采莲》明朝·端淑卿
风日正晴明，荷花蔽洲渚。不见采莲人，只闻花下语。

《霁山行》明朝·筠隐遂
山霁行尤喜，虽泥亦自前。不知吟思苦，忽到断桥边。

《闲泛》明朝·筠隐遂
无事亦波间，孤舟觉自闲。树边春雾敛，尖露几重山。

《江行》明朝·管讷
野色含江薄，沙痕带水长。东风无白浪，容易下蕲阳。

《五言》明朝·素带
妾作五言诗，试写梧桐叶。因风寄赠郎，期与郎相接。

《满公房》唐朝·綦毋潜
世界莲花藏，行人香火缘。灯王照不尽，中夜寂相传。

《槐树诗》魏晋·繁钦
嘉树吐翠叶。列在双阙涯。旑旎随风动。柔色纷陆离。

《杂诗》魏晋·繁钦
世俗有险易。时运有盛衰。老氏和其光。蘧瑗贵可怀。

《赏残花》唐朝·纥干著
零落多依草，芳香散著人。低檐一枝在，犹占满堂春。

《罢直图》明朝·练子宁
草诏下金銮，宫槐白露寒。紫骝骄不控，明月在阑干。

《缺题》明朝·续鬼诗
庭前两株松，风吹一株折。朝减半庭阴，夜灭半庭月。

《送雷生谦归南城》明朝·罗玘
玄武湖心月，太平堤尾风。世人皆弃却，好看入胸中。

《初移琪树》唐朝·羊士谔
爱此丘中物，烟霜尽日看。无穷碧云意，更助绿窗寒。

《寄远》明朝·羽素兰
绣户常相忆，阳台未有期。西风吹雁去，说向薄情儿。

《寻僧》宋代·翁卷
秋净日晖晖，间行风满衣。寻僧虽不遇，折得菊花归。

《夜泊》宋代·翁孟寅
夜泊寒沙际，江风起旧愁。离情惟怕晚，归梦又逢秋。

《题壶山》唐朝·翁承赞
井邑斜连北，蓬瀛直倚东。秋高岩溜白，日上海波红。

《癸水》宋代·翟杰
癸水绕东城，刀兵不用忧。须勤疏道力，常使达潮头。

《秋日》唐朝·耿玮
返照入闾巷，忧来谁共语?古道少人行，秋风动禾黍。

《阻史弥远占寺偈》宋代·育王寺僧
寺前一块地，常有天子气。丞相要作坟，不知主何意。

《春咏》宋代·胡仲弓
沂水乐吾道，兰亭叙幽情。古人不复作，四海无吟声。

《翠竹》宋代·胡仲弓
修修青琅玕，霜雪不可折。肯随流水去，赖有岁寒节。

《存方寸地》宋代·胡仲弓
此心仅方寸，去天唯咫尺。欲付子孙耕，先自竭吾力。

《耕钓境》宋代·胡仲弓
莘野特浪耕，璜溪岂真钓。珍重富春翁，此境最高妙。

《光风霁月》宋代·胡仲弓
胸怀自洒落，风月特寓形。造物无尽藏，何假乎丹青。

《汲清》宋代·胡仲弓
慾波如浊流，心源如古井。不患无清泉，只恶无修绠。

《皆春》宋代·胡仲弓
黄钟一萌动，物物皆阳春。天地妙囊签，满腔都是仁。

《鲈乡道院》宋代·胡仲弓
宦情原自薄，卜得吴松居。乡味已饱谙，胡为羡鲈鱼。

《梅》宋代·胡仲弓
天地有生意，验之阳气回。所以霜雪中，春风先及梅。

《山馆对月》宋代·胡仲弓
山寺闻晨钟，深省静中发。展转睡不成，推窗看明月。

《失题》宋代·胡仲弓
成蹊虽无言，妩媚随东风。挺挺冰雪姿，所禀自不同。

《失题》宋代·胡仲弓
篇篇剔蠹鱼，字字编科斗。萤小无晶光，明月入我牖。

《适吾意》宋代·胡仲弓
嘲风咏月天，问花寻柳地。随遇可行乐，但欲适吾意。

《题陈希夷睡图》宋代·胡仲弓
形睡神非睡，心閒身亦閒。是非都不管，高卧华州山。

《题野云庵》宋代·胡仲弓
庵中有高人，不受红尘触。吟诗每夜深，来伴山云宿。

《溪亭夜集走笔》宋代·胡仲弓
倚柱看潮生，渔歌静中发。吟罢寂无声，江风对山月。

《晓枕听禽言》宋代·胡仲弓
山鸟不知名，窗前作意鸣。自言还自答，终始一般声。

《雪磴》宋代·胡仲弓
石磴不可攀，前头有积雪。安得冰玉人，对此清高节。

《一志》宋代·胡仲弓
念头才起处，此一常分明。其中有主帅，谈笑驱五兵。

《意亭》宋代·胡仲弓
主人心地阔，以意名其亭。长携一樽酒，坐对前山青。

《咏松》宋代·胡仲弓
独抱岁寒心，不知时有四。赤日行炎天，林下自秋至。

《咏松》宋代·胡仲弓
凉飚起深谷，清影摇空山。醉眠石上人，梦中度百滩。

《咏松》宋代·胡仲弓
林高动轻籁，云静天无风。缥缈笙空下，依稀鸾佩逢。

《咏松》宋代·胡仲弓
萧萧琴瑟鸣，洒洒霜露下。愿期素心人，同游明月夜。

《咏松》宋代·胡仲弓
高风过岩麓，林杪撼潮海。满地落松花，杖履袭清霭。

《咏松》宋代·胡仲弓
潜心写幽韵，洗耳听寒涛。吟声自摇动，误疑泛鱼舠。

《咏松》宋代·胡仲弓
老枝髯鬣动，古干鳞甲翻。积阴生润气，芳菲翳兰荪。

《用乌山韵题碧吟卷》宋代·胡仲弓
湖海元龙气，因吟恐负身。世间无谒客，天下有诗人。

《云思》宋代·胡仲弓
出岫本无心，云在意亦在。松桧无高枝，舒卷何所碍。

《辛丑即事》明朝·胡侍
亹亹孙吴略，人人卫霍才。只能壁门里，目送虏群回。

《江边柳》明朝·胡奎
朝送木兰船，暮迎征马鞭。非关离别苦，生长在江边。

《闻乌》明朝·胡宗仁
乌声谁喜闻，日啼白门树。愁来删树枝，认得白门路。

《闻蛩》明朝·胡宗仁
秋夜寒蛩语，凄凄孤月明。空床自难寐，不但百愁生。

《坐月》明朝·胡宗仁
明月为我至，终夜与徘徊。犹恐双扉启，清光欲去来。

《和范元作五绝》宋代·胡寅
马迁法左氏，实录系日月。孰传经世学，傥可论绝笔。

《和范元作五绝》宋代·胡寅
久矣閟大音，无讥郐以下。一闻入圣处，万古洗凡马。

《和范元作五绝》宋代·胡寅
种学根不深，履道乃邮传。欲收反约功，必也破万卷。

《和范元作五绝》宋代·胡寅
挟策博塞殊，愚智相千万。反躬诚且乐，此事要早办。

《和范元作五绝》宋代·胡寅
阅书五行下，未胜百回读。至道一念存，请事不远复。

《和子杨云峰留题》宋代·胡寅
夙有水云趣，倦游尘土间。冲山为谁秀，几案我江山。

《屏山夜雪》宋代·胡寅
熟醉莲荡风，未赏梅溪胜。踏雪访屏山，今年得乘兴。

《石峰春霭》宋代·胡寅
腾龙纷野马，非雾亦非烟。心共春山远，诗凭淡墨传。

《潭溪秋碧》宋代·胡寅
秋容何处佳，淡泊寄寒水。无滓湛遥天，我心正如此。

《题四画·清湖骤雨》宋代·胡寅
银竹森空映，湖乐队莽中。不因风卷去，那得见冲融。

《归四明》唐朝·胡幽贞
海色连四明，仙舟去容易。天籍岂辄问，不是卑朝士。

《题西施浣纱石》唐朝·胡幽贞
一朝入紫宫，万古遗芳尘。至今溪边花，不敢娇青春。

《归四明》唐朝·胡幽贞
海色连四明，仙舟去容易。天籍岂辄问，不是卑朝士。

《子夜四时歌五首》明朝·胡汝嘉
黄鸟鸣深林，往来疾于织。非无机杼声，其奈不成匹。

《子夜四时歌五首》明朝·胡汝嘉
湘筠织成箔，瞥眼便相亲。漫将心附郎，别有帘外人。

《子夜四时歌五首》明朝·胡汝嘉
矰蛸网朱户，露叶藏暗萤。与君几日别，忽地秋风生。

《子夜四时歌五首》明朝·胡汝嘉
起来不梳头，冒冷弄冰雪。侬手原不寒，郎心为谁热。

《子夜四时歌五首》明朝·胡汝嘉
月照庭上雪，灿若玉玲珑。风吹雪如絮，飞入锦屏中。

《拟古》明朝·胡缵宗
惊喜君王至，西华夜启扉。后车三十乘，载得美人归。

《拟古》明朝·胡缵宗
收犬海子北，放鹰海子南。驰辇且归去，今朝猎未酣。

《拟古》明朝·胡缵宗
迎佛何年至，驼经事恐虚。行宫方听法，休上退之书。

《拟古》明朝·胡缵宗
上马入皇城，嫖姚典禁兵。犹言恩宠薄，下马坐团营。

《北湖》宋代·胡铨
北湖境自舒，水迥山更碧。雪衣故飞来，照影共清白。

《金陵社集诗·集臧晋叔希林阁寓目钟山诗》明朝·臧懋循
钟山郁佳气，龙变与云蒸。君看芒砀泽，何似望舂陵。

《金陵社集诗·集沈氏水亭饯送曹能始北上诗》明朝·臧懋循
相送江亭暮，尊空客渐稀。杨花不解别，到处逐君飞。

《谩题》宋代·舒邦佐
世网角雄雄，官途争是非。人方酣蚁战，吾自送鸿飞。

《桃花》宋代·舒邦佐
恨题玄都观，欢入武陵谿。花面无今古，人心自笑啼。

《以昌黎验长常携尺为韵赋笋五首》宋代·舒邦佐
前晚尚锥锋，昨日突鎗剑。今朝又稍长，吾曾刻竹验。

《以昌黎验长常携尺为韵赋笋五首》宋代·舒邦佐
突兀出藩来，颇似逞狂荡。高下列阶前，又如识少长。

《以昌黎验长常携尺为韵赋笋五首》宋代·舒邦佐
行矣脱锦绷，笙竽奏风篁。岁晚尤可敬，霜雪不改常。

《以昌黎验长常携尺为韵赋笋五首》宋代·舒邦佐
吾家苍头奴，斫玉手自携。云恐春风恶，吹开枝高低。

《以昌黎验长常携尺为韵赋笋五首》宋代·舒邦佐
我至再三惜，恨不长百尺。要夏结清阴，荫我醉眠石。

《以鲁直露溼何郎试汤饼为韵赋酴醿七首》宋代·舒邦佐
石竹麝香脐，博山水沈炷。勾引爱香人，攀花春笋露。

《以鲁直露溼何郎试汤饼为韵赋酴醿七首》宋代·舒邦佐
江南万玉妃，肌肤冰雪立。平生爱淡妆，不作胭脂溼。

《以鲁直露溼何郎试汤饼为韵赋酴醿七首》宋代·舒邦佐
金沙与同架，并蔕更连柯。红白虽相宜，品藻当如何。

《以鲁直露溼何郎试汤饼为韵赋酴醿七首》宋代·舒邦佐
倚窗春睡觉，折玉满手香。篸云疑未稳，指点问檀郎。

《以鲁直露溼何郎试汤饼为韵赋酴醿七首》宋代·舒邦佐
何面与荀香，美丈夫可试。不学海棠花，只如妃子睡。

《以鲁直露溼何郎试汤饼为韵赋酴醿七首》宋代·舒邦佐
昨日落酒杯，引我卧醉乡。对午犹未醒，支颐听煮汤。

《以鲁直露溼何郎试汤饼为韵赋酴醿七首》宋代·舒邦佐
爱花莫看花，如饥贪画饼。一笑大江横，此句须参请。

《绝句》明朝·苏伯衡
落叶满衡皋，潇潇风雨夕。一灯溪上明，何处独归客。

《汾上惊秋》唐朝·苏廷
北风吹白云，万里渡河汾。心绪逢摇落，秋声不可闻。

《盱眙山馆》明朝·苏志皋
山馆雨初歇，村园菜正肥。摘花引寒蝶，冉冉过篱飞。

《杜字》宋代·苏泂
望帝城中住，春宵血沁花。何乡真万里，还忆梦中家。

《镜湖》宋代·苏泂
苍苍烟霁塔，了了月明山。坐久忽不见，蒙蒙杳杳间。

《梅花》宋代·苏泂
清贞表独立，半蕊便风流。信有魁天下，群芳未转头。

《闻莺》宋代·苏泂
一个冬青树，莺声日日来。屋西偏娅姹，应是绿云堆。

《岩壑兄去岁此时作春前四绝句姿媚可爱然犹有》宋代·苏泂
萦风送腊回，生意遍陈荄。似织如丝处，春从里许来。

《夜二首》宋代·苏泂
明月耿清夜，乱蛩啼草根。幽人浑未寝，独自倚柴门。

《夜二首》宋代·苏泂
明月在天上，流光遍草莱。平生一樽酒，思与故人开。

《赠草》宋代·苏泂
一阵春风起，依然故旧情。墙根霜下草，吾与汝更生。

《舟中》宋代·苏泂
一叶舟中宿，风高浪亦高。回头人世事，真觉细如毛。

《赠刘讽》宋代·苏涣
林下人归少，君归不待年。能令两蜀士，叹甚二疏贤。

《三月晦日病中戏成》明朝·苏澹
怕病偏生病，伤春更送春。燕莺休告诉，我亦有情人。

《酌修仁水赋诗》南北朝·范云
三枫何习习。五渡何悠悠。且饮修仁水。不挹背邪流。

《咏桂树诗》南北朝·范云
南中有八树，繁华无四时。不识风霜苦，安知零落期。

《咏寒松诗》南北朝·范云
修条拂层汉。密叶障天浔。凌风知劲节。负雪见贞心。

《园橘诗》南北朝·范云
芳条结寒翠。圆实变霜朱。徙根楚州上。来覆广庭隅。

《咏早蝉诗》南北朝·范云
生随春冰薄。质与秋尘轻。端绥挹霄液。飞音承露清。

《拟古》南北朝·范云
匣中一明镜。好鉴明镜光。明镜不可鉴。一鉴一情伤。

《自君之出矣》南北朝·范云
自君之出矣。罗帐咽秋风。思君如蔓草。连延不可穷。

《四色诗》南北朝·范云
折柳青门外。握兰翠疏中。绿苹骋春日。碧渚澹时风。

《四色诗》南北朝·范云
差池朱燕去。缤翻赤雁归。瀺灂丹鱼聚。联翻血鸟飞。

《四色诗》南北朝·范云
素鳞扬北渚。白水杜南宛。献环润玉塞。归珠照琼辕。

《四色诗》南北朝·范云
乌林叶将霣。墨池水就干。玄豹藏暮雨。黑豹凌夜寒。

《述行诗》南北朝·范云
振策出燕代。驱车背朔幷。翩翩朱盖转。萧萧良马鸣。

《别诗》南北朝·范云
洛阳城东西，长作经时别。昔去雪如花，今来花似雪。

《城大顺回道中作》宋代·范仲淹
三月二十七，羌山始见花。将军了边事，春老未还家。

《出守桐庐道中十绝》宋代·范仲淹
陇上带经人，金门齿谏臣。雷霆日有犯，始可报君亲。

《出守桐庐道中十绝》宋代·范仲淹
君恩泰山重，尔命鸿毛轻。一意惧千古，敢怀妻子荣。

《出守桐庐道中十绝》宋代·范仲淹
妻子屡牵衣，出门投祸机。宁知白日照，犹得虎符归。

《出守桐庐道中十绝》宋代·范仲淹
天阍变化地，所好必真龙。轲意正迂阔，悠然轻万锺。

《出守桐庐道中十绝》宋代·范仲淹
万锺谁不慕，意气满堂金。必若枉此道，伤哉非素心。

《出守桐庐道中十绝》宋代·范仲淹
素心爱云水，此日东南行。笑解尘缨处，沧浪无限清。

《出守桐庐道中十绝》宋代·范仲淹
沧浪清可爱，白鸟鉴中飞。不信有京洛，风尘化客衣。

《出守桐庐道中十绝》宋代·范仲淹
风尘日已远，郡枕子陵溪。始见神龟乐，优优尾在泥。

《赴桐庐郡淮上遇风三首》宋代·范仲淹
妻子休相咎，劳生险自多。商人岂有罪，同我在风波。

《赴桐庐郡淮上遇风三首》宋代·范仲淹
一棹危于叶，傍观亦损神。他时在平地，无忽险中人。

《古鉴》宋代·范仲淹
磨此千年鉴，朱颜清可览。君看日月光，无求照人胆。

《和韩布殿丞三首其二·琴酒》宋代·范仲淹
弦上万古意，樽中千日醇。清心向流水，醉貌发阳春。

《和韩布殿丞三首其三·渔父》宋代·范仲淹
月色满沧波，吾生乐事多。何人独醒者，试听濯缨歌。

《和韩布殿丞三首其一·泛湖中》宋代·范仲淹
平湖万顷碧，谢客一开颜。待得临清夜，徘徊载月还。

《和李光化秋咏四首其二·画》宋代·范仲淹
日色清如照，前林叶未零。海东新隼至，一点在青冥。

《和李光化秋咏四首其三·晚》宋代·范仲淹
晚色动边思，去年犹未归。戌楼人已冷，目断望征衣。

《和李光化秋咏四首其四·夜》宋代·范仲淹
春色人皆醉，秋光独不眠。君看明月下，何似落花前。

《和李光化秋咏四首其一·晓》宋代·范仲淹
墙外辘轳响，楼前江汉欹。曙光和月色，犹记早朝时。

《寄欧静秀才》宋代·范仲淹
君归一水遥，魂断木兰桡。赖有南轩竹，清风慰寂寥。

《江城对月》宋代·范仲淹
南国风波远，东门冠盖回。多情是明月，相逐过江来。

《江楼寄希元上人》宋代·范仲淹
清言一以遥，默默江楼上。安得如白云，无心两相忘。

《留题江秀才旧居》宋代·范仲淹
结舍近沧洲，江山不外求。我来明月夜，更得主人留。

《落星寺》宋代·范仲淹
长江万里来，古寺中流起。何如天上星，汩汩波涛里。

《明月》宋代·范仲淹
明月照前墀，牛弦奏流水。清风如未回，敢望无云起。

《鸣琴》宋代·范仲淹
思古理鸣琴，声声动金玉。何以报昔人，传此尧舜曲。

《南楼》宋代·范仲淹
南楼百尺馀，清夜微埃歇。天会诗人情，遗此高高月。

《南园》宋代·范仲淹
南园万树花，极目春芳丽。林下老成人，相招植松桂。

《青郊》宋代·范仲淹
青郊鸣锦雉，绿水漾金鳞。愿得郢中客，共歌台上春。

《射阳湖》宋代·范仲淹
渺渺指平湖，烟波极望初。纵横皆钓者，何处得嘉鱼。

《送僧文光》宋代·范仲淹
一品山前识，迢迢三十春。多惭画戟里，重见白云人。

《苏州十咏其二·木兰堂》宋代·范仲淹
堂上列歌锺，多惭不如古。却羡木兰花，曾见霓裳舞。

《苏州十咏其七·太湖》宋代·范仲淹
有浪即山高，无风还练静。秋宵谁与期，月华三万顷。

《西溪见牡丹》宋代·范仲淹
阳和不择地，海角亦逢春。忆得上林色，相看如故人。

《匣剑》宋代·范仲淹
灵剑经年匣，决云谁为高。报分别有道，何认问吹毛。

《萧洒桐庐郡十绝》宋代·范仲淹
萧洒桐庐郡，乌龙山霭中。使君无一事，心共白云空。

《萧洒桐庐郡十绝》宋代·范仲淹
萧洒桐庐郡，开轩即解颜。劳生一何幸，日日面青山。

《萧洒桐庐郡十绝》宋代·范仲淹
萧洒桐庐郡，全家长道情。不闻歌舞事，绕舍石泉声。

《萧洒桐庐郡十绝》宋代·范仲淹
萧洒桐庐郡，公馀午睡浓。人生安乐处，谁复问千锺。

《萧洒桐庐郡十绝》宋代·范仲淹
萧洒桐庐郡，家家竹隐泉。令人思杜牧，无处不潺湲。

《萧洒桐庐郡十绝》宋代·范仲淹
萧洒桐庐郡，春山半是茶。新雷还好事，惊起雨前芽。

《萧洒桐庐郡十绝》宋代·范仲淹
萧洒桐庐郡，千家起画楼。相呼采莲去，笑上木兰舟。

《萧洒桐庐郡十绝》宋代·范仲淹
萧洒桐庐郡，清潭百丈馀。钓翁应有道，所得是嘉鱼。

《萧洒桐庐郡十绝》宋代·范仲淹
萧洒桐庐郡，身闲性亦灵。降真香一炷，欲老悟黄庭。

《萧洒桐庐郡十绝》宋代·范仲淹
萧洒桐庐郡，严陵旧钓台。江山如不胜，光武肯教来。

《新定感兴五首》宋代·范仲淹
数仞黄堂上，题名仅百贤。孤高宋开府，千载可拳拳。

《新定感兴五首》宋代·范仲淹
山水真名郡，恩多补谏官。中间好田锡，风月亦盘桓。

《新定感兴五首》宋代·范仲淹
风物皆堪喜，民灵独可哀。稀逢贤太守，多是谪官来。

《新定感兴五首》宋代·范仲淹
去国三千里，风波岂不赊。回思洞庭险，无限胜长沙。

《新定感兴五首》宋代·范仲淹
江上多嘉客，清歌进白醪。灵均良可笑，终日著离骚。

《行歌》宋代·范仲淹
行歌春满路，坐歌春满园。花前人自乐，桃李岂须言。

《依韵答梁坚运判见寄》宋代·范仲淹
蔽野旌旗色，满山笳吹声。功名早晚就，裴度亦书生。

《咏蚊》宋代·范仲淹
饱去樱桃重，饥来柳絮轻。但知离此去，不用问前程。

《越上闻子规》宋代·范仲淹
夜入翠烟啼，画寻芳树飞。春山无限好，犹道不如归。

《舟中》宋代·范仲淹
珠彩耀前川，归来一扣舷。微风不起浪，明月自随船。

《江上渔者》宋代·范仲淹
江上往来人，但爱鲈鱼美。君看一叶舟，出没风波里。

《失题》唐朝·范夜
举意三江竭，兴心四海枯。南游李邕死，北望宋珪殂。

《常春》宋代·范成大
染根得灵药，无时不春风。倚阑与挂壁，相伴岁寒中。

《初秋二首》宋代·范成大
急雨过窗纸，新凉生簟藤。蹒跚老铃下，来炷壁间灯。

《初秋二首》宋代·范成大
壮岁故多病，老年知不堪。何须看公案，只此是真参。

《代儿童作端午贴门诗三首》宋代·范成大
画合围香裹，明窗宴坐中。兵符不须篆，丹转药炉红。

《代儿童作端午贴门诗三首》宋代·范成大
管领神仙侣，追陪山长家。往来惟意适，歌舞对年华。

《代儿童作立春贴门诗三首》宋代·范成大
剪采宜春胜，泥金祝寿幡。雪梅同雪鬓，相对两凌寒。

《代儿童作立春贴门诗三首》宋代·范成大
绿野添花迳，青春引杖藜。家人行乐处，双劝玉东西。

《代儿童作立春贴门诗三首》宋代·范成大
盛族推山长，修龄号栎翁。屏花春不老，日日是东风。

《代门生作立春书门贴子诗四首》宋代·范成大
暖日黄金柳，光风白玉梅。门阑开寿域，人物满春台。

《代门生作立春书门贴子诗四首》宋代·范成大
有喜何须药，无尘即是仙。壶中春日月，聊数八千年。

《代门生作立春书门贴子诗四首》宋代·范成大
草木沾云露，峰峦近壁奎。新春行乐处，南北共花溪。

《代门生作立春书门贴子诗四首》宋代·范成大
日朋添收帙，湖山引杖藜。剩周花甲子，多醉玉东西。

《道中古意二绝》宋代·范成大
桃李寂无言，垂杨照溪绿。不见苎萝人，空吟若邪曲。

《道中古意二绝》宋代·范成大
浣纱寂不好，辛苦触战箭。东施无丽质，安稳嫁乡县。

《甘瓜》宋代·范成大
夏肤粗已皴，秋蒂熟将脱。不辞抱蔓归，聊慰相如渴。

《高楼曲》宋代·范成大
岁暮天涯客，黄昏蝙蝠飞。高楼人不到，小雨怯单衣。

《观禊帖有感》宋代·范成大
古人赋多情，无事辄愁苦。兰亭一觞咏，感慨乃如许。

《观禊帖有感三绝》宋代·范成大
宝章薶九泉，摹本范在世。白鹅满波间，谁识腕中意。

《何同年书院》宋代·范成大
竹色侵晚帙，泉声漱嵌根。试通丹灶路，应到老人村。

《衡阳道中》宋代·范成大
桑下芜菁晚，高花出短篱。茅檐少春事，惟记浴蚕时。

《衡阳道中》宋代·范成大
黑羖钻篱破，花猪突户开。空山竹瓦屋，犹有燕飞来。

《红梅》宋代·范成大
酒力欺朝寒，潮红上妆面。桃李漫同时，输了春风半。

《拒霜旱莲》宋代·范成大
霜天木芙蓉，陆地旱莲草。水花云锦尽，不见秋风好。

《葵花萱草》宋代·范成大
卫足保明哲，忘忧助欢娱。欣欣夏日永，媚我幽人庐。

《梅花山茶》宋代·范成大
月淡玉逾瘦，雪深红欲燃。同时不同调，聊用慰衰年。

《瓶花二首》宋代·范成大
水仙镌蜡梅，来作散花雨。但惊醉梦醒，不辨香来处。

《瓶花二首》宋代·范成大
小梅未可折，不折惜空回。拥鼻燃一枝，也道探春来。

《七里店口占》宋代·范成大
分手暮江寒，徘徊立马看。寻常相见易，倍觉别离难。

《蛩》宋代·范成大
壁下秋虫语，一蛩鸣独雄。自然遭迹捕，窘束入雕龙。

《瑞香三首》宋代·范成大
小槛移秀色，端来媚禅房。道人不解饮，醺然醉天香。

《瑞香三首》宋代·范成大
紫云蹙繡被，团栾覆衣篝。浓薰百和韵，香极却成愁。

《瑞香三首》宋代·范成大
一丛三百朵，细细拆浓檀。帘幕护花气，不知窗外寒。

《十月二十六日三偈》宋代·范成大
声闻与色尘，普以妙香薰。昔汝来迷我，今吾却戏君。

《十月二十六日三偈》宋代·范成大
有个安心法，无时不可行。只将今日事，随分了今生。

《十月二十六日三偈》宋代·范成大
窗外尘尘事，窗中梦梦身。既知身是梦，一任事如尘。

《石榴》宋代·范成大
日烘古锦囊，露浥红玛瑙。玉池咽清肥，三彭跡如扫。

《双燕》宋代·范成大
底处飞双燕，衔泥上药栏。莫教惊得去，留取隔帘看。

《霜后纪园中草木十二绝》宋代·范成大
菊老芙蓉退，化工少均逸。蚤晚梅花动，从此无闲日。

《霜后纪园中草木十二绝》宋代·范成大
遮藏茉莉槛，缠裹芭蕉身。我亦入室处，忍寒待阳春。

《霜后纪园中草木十二绝》宋代·范成大
制芰亦不急，縕袍堪御冬。从渠抱枝槁，摵摵鸣霜风。

《霜后纪园中草木十二绝》宋代·范成大
种葵如种麦，隔岁已下子。仅成一干花，浪备四时气。

《霜后纪园中草木十二绝》宋代·范成大
棠梨芳意多，颇惜岁晼晚。殷勤小春花，特地慰愁眼。

《霜后纪园中草木十二绝》宋代·范成大
牡丹初翦时，已具新花眼。代谢不容发，笑杀铁门限。

《霜后纪园中草木十二绝》宋代·范成大
客从阳州来，遗我扬州花。筠笼贮枯櫱，明年擅春华。

《霜后纪园中草木十二绝》宋代·范成大
风倒酴醾架，长条头抢地。趁渠未萌芽，政可相料理。

《霜后纪园中草木十二绝》宋代·范成大
清霜染柿叶，荒园有佳趣。留连伴岁晚，莫作流红去。

《霜后纪园中草木十二绝》宋代·范成大
真珠缀玉船，梧子炒可供。莫嫌能堕发，老夫头已童。

《霜后纪园中草木十二绝》宋代·范成大
桃能驱不祥，霜后叶铺地。抱枝昆仑奴，犹解魑魅禦。

《霜后纪园中草木十二绝》宋代·范成大
门冬如佳隶，长年护阶除。生儿乃不凡，磊落玻璃珠。

《水月庵谒现老不值》宋代·范成大
有客叩岩扃，无人管送迎。片云闲出岫，水月自空明。

《四花》宋代·范成大
素馨间茉莉，木犀和玉簪。医来都屏去，头眩怕香侵。

《题毕少董翻经图》宋代·范成大
绛帐胡沙暗，青编古意深。谁知洛下咏，中有越人吟。

《题立雪图》宋代·范成大
堂下心如铁，庵中语似雷。有人参此语，三个一坑埋。

《题蜀果图四首木瓜》宋代·范成大
沈沈黛色浓，糁糁金沙绚。却笑宣州房，竞作红妆面。

《题徐熙杏花》宋代·范成大
老枝当岁寒，芳蘤春澹泞。雾绡轻欲无，娇红恐飞去。

《题易元吉獐猿两图》宋代·范成大
择食麕相唤，无人意不惊。猿啼风动叶，机熟两忘情。

《题易元吉獐猿两图》宋代·范成大
乌逐山公噪，惊麕仰望疑。春林无一事，獝狘自生悲。

《题赵昌木瓜花》宋代·范成大
秋风魏瓠实，春雨燕脂花。彩笔不可写，滴露匀朝霞。

《题赵昌四季花图海棠梨花》宋代·范成大
醉红睡未熟，泪玉春带雨。阿环不可招，空寄凭肩语。

《湘江怨》宋代·范成大
苹芷迷烟路，莲舟忘却归。夜寒江水黑，风雨梦如飞。

《小涧》宋代·范成大
石碍珠旒溅，滩平雾縠铺。小童能好事，系马斸菖蒲。

《樱桃》宋代·范成大
火齐宝璎珞，垂于绿茧丝。幽禽都未觉，和露折新枝。

《登慈恩塔》宋代·范智闻
独上慈恩塔，疏怀亦慨然。异朝多少事，不改旧山川。

《响屟廊》明朝·范汭
越艳迹如扫，年年烧痕绿。归僧踏岭云，枯叶声相触。

《赠杨孝父》明朝·范汭
清时有隐者，自汲还自耘。翳然茅屋上，一片尧时云。

《游弁山》明朝·范汭
一峰际苍苍，遐瞩了无碍。湖色上人颜，崖阴落鸟背。

《送彦平游岭南》明朝·范汭
九月罗浮道，无衣亦不寒。奇峰三十二，直作夏云看。

《晓发》明朝·范汭
春水动微茫，帆前即异乡。鸡声残月堕，人语隔寒塘。

《平越道中》明朝·范汭
晴时十二三，雨时十七八。山鸟何预人，连声泥滑滑。

《秣陵送李茂才》明朝·范汭
一雨绿千里，楚山如近人。留君君掉首，何处秣陵春。

《伤德生兄》明朝·范汭
昔时君好饮，卮酒不停持。今日坟前土，徒然酹一卮。

《哭费元朗》明朝·范汭
书随讣音至，半信半相猜。莫谓无期别，犹知有梦来。

《状江南·季夏》唐朝·范灯
江南季夏天，身热汗如泉。蚊蚋成雷泽，袈裟作水田。

《和张二十五春日见寄五首》宋代·范祖禹
绰约花无语，间关鸟自吟。及时须赏玩，风雨不能禁。

《和张二十五春日见寄五首》宋代·范祖禹
莫恨生华发，唯须不负春。风光无老少，祗属有情人。

《和张二十五春日见寄五首》宋代·范祖禹
潇洒幽栖地，山岚日夕昏。松风吹绿绮，溪月湛清樽。

《和张二十五春日见寄五首》宋代·范祖禹
白日春台上，欢娱莫诉杯。飞花留客醉，啼鸟近人来。

《和张二十五春日见寄五首》宋代·范祖禹
流水家家入，修篁处处同。城南履道宅，白传有遗风。

《游李少师园十题·笛竹》宋代·范祖禹
凤食实已美，龙吟声更奇。惜无蔡邕识，那得马融吹。

《游李少师园十题·鹤》宋代·范祖禹
王子吹笙去，仙禽下云端。夜栖松月静，朝舞桧风寒。

《游李少师园十题·莲池》宋代·范祖禹
藻荇遍回塘，芙蕖出清水。红灯迭照映，翠盖相磨倚。

《游李少师园十题·茅庵》宋代·范祖禹
结茅深林下，开户流水边。晓听松风坐，夜枕云涛眠。

《游李少师园十题·芡池》宋代·范祖禹
向日铺青盖，浮波散绿盘。明珠洛浦佩，白玉水仙丹。

《游李少师园十题·水轮》宋代·范祖禹
崩腾喷雪浪，书夜无停息。回旋天磨转，运动日卓侧。

《游李少师园十题·松岛》宋代·范祖禹
孤屿何亭亭，苍松郁相对。池中蛟龙起，天际风雨会。

《游李少师园十题·雁翅柏》宋代·范祖禹
高枝含烟雾，密叶张羽翼。参差随风势，惨澹入云色。

《游李少师园十题·月桂》宋代·范祖禹
天寒桂子堕，花发向庭中。月华十二满，常照此芳丛。

《游李少师园十题·竹径》宋代·范祖禹
整整植翠旗，森森列羽卫。微风群玉动，赫日苍云翳。

《魏王分香》明朝·茅元仪
英雄心胆殊，不惜儿女态。最笑啖名人，含情死后悔。

《题慈恩塔》唐朝·荆叔
汉国山河在，秦陵草树深。暮云千里色，无处不伤心。

《长门失宠》唐朝·萧意
自从别銮殿，长门几度春。不知金屋里，更贮若为人。

《桃花源》明朝·葛一龙
一涧入苍烟，千花绕涧边。花开与花落，流水送流年。

《晓行》明朝·葛一龙
日出已杲杲，西月还相照。农妇饷晨耕，牛衣覆霜草。

《松墩》明朝·葛一龙
甃石乱无次，高高积寒翠。一鹤懒应门，每来松下睡。

《东村》明朝·葛一龙
曾闻东园公，住此不复出。年年开白花，犹是汉时样。

《毛公坛》明朝·葛一龙
此公得道处，山骨何其清。草木日与习，毛羽自然生。

《炼药洲》明朝·葛一龙
前山绿片片，飞出云中花。欲问仙人居，仙人久移家。

《哭从弟实父》明朝·葛一龙
白下楼中别，东西一夜眠。讯知临别泪，落尽是生前。

《初八日立壬戌春》宋代·董嗣杲
腊尽春犹客，春来病转多。孤樽洗块礧，万事付无何。

《估客谣二首》宋代·董嗣杲
浪儿重规利，半世家如寄。千金得美人，长向船窗醉。

《估客谣二首》宋代·董嗣杲
溺利谁知轻，性流甚于水。东去复西回，难将逝水比。

《寄江城口占》宋代·董嗣杲
梦魂荡孤舟，波声塞两耳。不眠闻管弦，方悟江城里。

《寄江城口占》宋代·董嗣杲
蹉跎岁事空，次第春风起。雪消夕阳平，彻底清江水。

《江上晚眺》宋代·董嗣杲
江北西风高，江南新酒熟。长笛吹梅花，月色满营屋。

《江上晚眺》宋代·董嗣杲
得酒终日醉，都忘醒后愁。往来狂走马，直过皖山头。

《冷翠谷口占》宋代·董嗣杲
乱山蔽天尽，丛涧绕山流。茅屋冷欲压，今日方中秋。

《冷翠谷口占》宋代·董嗣杲
谷深谁吟诗，吟惹白猿听。万景虚空生，风微涧光定。

《冷翠谷口占》宋代·董嗣杲
我来寻幽奇，破屋枕木末。向阳窗不关，川僧补直裰。

《冷翠谷口占》宋代·董嗣杲
苍童负诗箧，百钱挂杖头。何当倩画手，画我庐山游。

《落梧》宋代·董嗣杲
梧叶几片飞，三日西风急。新月冷银床，床下孤螀泣。

《陌上二首》宋代·董嗣杲
水花粘稚蛙，野菜恋残蝶。麦岐苦薄收，青黄两不接。

《陌上二首》宋代·董嗣杲
恨鹃啼桑颠，丑妇泪如洗。手中捻银丝，阶头博红米。

《闻笛》宋代·董嗣杲
四海水尚浅，孤城愁更深。船上何人笛，吹入芦花林。

《闻笛》宋代·董嗣杲
吹腔不识愁，愁耳偏闻吹。月明吹更苦，泪洒降羌儿。

《夜坐》宋代·董嗣杲
秋清道院空，更筹受风掩。二更看斜河，湿却万星点。

《游冷翠谷》宋代·董嗣杲
急流漱乱石，石色白齿齿。瞥见水色浑，篱头过山麂。

《乍归信笔写兴二首》宋代·董嗣杲
閒抛南峰云，狂泛西江苇。眠食思故栖，吹灯任山鬼。

《乍归信笔写兴二首》宋代·董嗣杲
身绝一毫荣，胆落几回醉。难忘踏霜茅，忍冻吟冷翠。

《子夜歌》明朝·董少玉
凉风吹北窗，槐阴深几许。带露摘荷花，笑共鸳鸯语。

《采莲曲》明朝·董少玉
看山望湖南，乘风望湖北。绰约荡轻舟，荷花减颜色。

《采莲曲》明朝·董少玉
杨柳遮大堤，游女往何处？云破棹歌寒，鸳鸯时飞去。

《忆别》明朝·董少玉
忆别河桥柳，青青送马蹄。妾心与羌笛，无日不辽西。

《寄夫在岢岚》明朝·董少玉
流落客边州，刀环在马头。莫怜杨柳色，管取只封侯。

《憩栖霞僧房》明朝·董应举
昔人卧亦游，吾今游亦卧。适来眼底山，知从梦中过。

《六十四初度作二首》明朝·董应举
五岁脱荒乱，中年荷治平。何图六十四，天下遍征兵。

《坐观瀑楼中对雨》现当代·董必武
晴望诸奇峰，雨看两飞瀑。黄山当吾前，晴雨皆悦目。

《旅中追和微之韵示詹次山》宋代·董颖
日近长安远，风高易水寒。畏途君莫问，何啻上天难。

《题陶元亮五柳图》明朝·蒋主孝
所事既非主，不归将若何？门前五株柳，空惹北风多。

《夜飞鹊》唐朝·蒋冽
北林夜方久，南月影频移。何啻飞三匝，犹言未得枝。

《石城》唐朝·蒋吉
系缆石城下，恣吟怀暂开。江人桡艇子，将谓莫愁来。

《汉东道中》唐朝·蒋吉
九十九冈遥，天寒雪未消。羸童牵瘦马，不敢过危桥。

《高溪有怀》唐朝·蒋吉
驻马高溪侧，旅人千里情。雁山山下水，还作此泉声。

《寄进士贾希》唐朝·蒋吉
恨苦泪不落，耿然东北心。空囊与瘦马，羁绁意应深。

《芙蓉》明朝·蒋忠
清露下林塘，波光净如洗。中有弄珠人，盈盈隔秋水。

《春夜裁缝》唐朝·蒋维翰
珠箔因风起，飞蛾入最能。不教人夜作，方便杀明灯。

《白须》宋代·蒲寿宬
月照当襟雪，终剪施摩诘。我作白须行，而得养生术。

《沧浪亭》宋代·蒲寿宬
晓色桃蒸霞，春阴柳垂雾。为问桥下船，沿流到何处。

《春日闻禽戏题寓廨》宋代·蒲寿宬
隔墙听幽哢，入坐春隔隔。午梦恬不成，始知身在笼。

《读可翁閒坐偈》宋代·蒲寿宬
夜久风浪息，骊龙弄颔珠。水怪不敢动，明月满江湖。

《寒食有感》宋代·蒲寿宬
杏粥因怀旧，榆羹岂为春。凭将禁火事，说与乞墦人。

《寄石隐》宋代·蒲寿宬
闭门十日雨，破屋砌生苔。此意何人会，抱琴来不来。

《涧亭麈尾泉》宋代·蒲寿宬
泉挥玉麈尾，岫拥翠云裘。尽日看不足，倚阑生古愁。

《江横信笔》宋代·蒲寿宬
潮汐有赢缩，江横无古今。鱼龙任掀舞，孤月在天心。

《郊意》宋代·蒲寿宬
清晨起搔头，荷锄出门去。露湿野草花，香来不知处。

《菊泉》宋代·蒲寿宬
疏泉得古髓，种菊蒙秋潭。愿与村中人，一瓢共清甘。

《牧童歌十首》宋代·蒲寿宬
荷笠小苍头，犊裩乘水牛。扬鞭自叱咤，度陇复凭沟。

《牧童歌十首》宋代·蒲寿宬
软坡便伫犊，凉荫聚群髫。一竖忽然起，恐牛残豆苗。

《牧童歌十首》宋代·蒲寿宬
隔溪骑度水，浮去似鸱夷。莫话五湖事，且看牛背儿。

《牧童歌十首》宋代·蒲寿宬
倦来牛背卧，一觉度前冈。牛饱儿呼馁，归来煨芋香。

《牧童歌十首》宋代·蒲寿宬
前山飞暮雨，牛上展青蓑。回首牛呼犊，哀音儿唱歌。

《牧童歌十首》宋代·蒲寿宬
斜阳归处险，路熟了无疑。结草为衣著，圈葭作竹吹。

《牧童歌十首》宋代·蒲寿宬
野花簪短笠，露湿蔓青青。莫笑儿童小，人间河鼓星。

《牧童歌十首》宋代·蒲寿宬
老翁分社酒，匕箸小孩提。黄犊今堪驾，明年学把犂。

《牧童歌十首》宋代·蒲寿宬
生来在田野，少小学耕锄。敢望多名誉，随人角挂书。

《牧童歌十首》宋代·蒲寿宬
芳郊望无际，逐草任西东。世上千场梦，人间一笛风。

《青霞西亭》宋代·蒲寿宬
长松被薜荔，怪石生烟霞。檐牙木杪见，上有山人家。

《书滴翠岩壁》宋代·蒲寿宬
萝衣湿寒翠，苔锦上嶙峋。一榻千峰里，因诗忆古人。

《书香炉瀑布图后》宋代·蒲寿宬
飞流三百丈，日射碧琉璃。一气何终极，淋漓自不知。

《题画竹扇寄友》宋代·蒲寿宬
明月二千里，清风一万竿。相思写不得，写出梦来看。

《题石》宋代·蒲寿宬
岩石多意气，松树留高龄。倚仗眇云涛，天风吹泠泠。

《题叶寄杨芸夫》宋代·蒲寿宬
吟得秋风老，敲窗意转深。凭将林下事，为寄与知音。

《闻泉》宋代·蒲寿宬
山椒一雨过，石罅百泉鸣。应接都不暇，更兼秋月明。

《心泉》宋代·蒲寿宬
冷冷一涧泉，炯炯千树雪。岁寒铁石心，山中玩芳洁。

《心泉二首》宋代·蒲寿宬
涓涓万古意，湛湛一尘无。明月来窥镜，宵寒露滴珠。

《心泉二首》宋代·蒲寿宬
骤来惊辟易，久视益虚无。咫尺星堪摘，波摇又走珠。

《怡云》宋代·蒲寿宬
把作一片画，晴阴浑不同。不知谁是画，伫立意无穷。

《棹歌》宋代·蒲寿宬
鼓枻归骈来，蓑风鸣策策。明月倾我壶，沧浪天一碧。

《过越王台》明朝·蒲庵禅师
人道耶溪好，青山罨画开。荷花三百里，无数白鸥来。

《假节邕交道由吴溪》宋代·蔡京
停桡横水中，举目孤烟外。借问吴溪人，谁家有山卖。

《归云亭》明朝·蔡羽
寻幽坐翠微，岚气湿人衣。日暮高亭上，云归僧未归。

《别颜慥下第》宋代·蔡襄
四上不登第，漂流二十年。依依去国恨，杯酒春风前。

《福州宁越门外石桥看西山晚照》宋代·蔡襄
宁越门前路，归鞍驻石梁。西风气色好，晚日正相当。

《偶作》宋代·蔡襄
作墨本谁氏，研摩有强弱。摩尽不见墨，此处原非著。

《秋日登郡楼二首》宋代·蔡襄
落叶随飞鸟，疏砧答暮蝉。悠悠戍楼角，悽切万家传。

《孙武篇》宋代·蔡襄
入官无所解，因笑得君怜。岂知孙武子，自欲逞威权。

《晚色》宋代·蔡襄
晚色在何处，楼高天宇低。閒云无去住。归燕自东西。

《西施篇》宋代·蔡襄
越国无只艳，吴官未始知。谁言勾践黠，不自爱西施。

《石桥琪树》唐朝·蔡隐丘
山上天将近，人间路渐遥。谁当云里见，知欲渡仙桥。

《戊子七月十一日》宋代·薛师石
贫因几首诗，閒高一著棋。瓜田常嘿坐，不原有人知。

《古兴》唐朝·薛据
投珠恐见疑，抱玉但垂泣。道在君不举，功成叹何及。

《秋日湖上》唐朝·薛莹
落日五湖游，烟波处处愁。沈浮千古事，谁与问东流。

《江山闲望》唐朝·薛莹
渺渺无穷尽，风涛几日平。年光与人事，东去一声声。

《访武陵道者不遇》唐朝·薛莹
花发鸟仍啼，行行路欲迷。二真无问处，虚度武陵溪。

《寄旧山隐侣》唐朝·薛莹
旧山诸隐沦，身在苦无身。莫锁白云路，白云多误人。

《羡僧》唐朝·薛莹
处世曾无著，生前事尽非。一瓶兼一衲，南北去如归。

《锦》唐朝·薛莹
轧轧弄寒机，功多力渐微。惟忧机上锦，不称舞人衣。

《句》唐朝·薛莹
单棹横疏雨，江滩秋泊时。花留身住越，月递梦还秦。

《宫中乐》明朝·薛蕙
偶过昭阳馆，雕栊闭绛纱。卷帘通一笑，落尽满庭花。

《折杨柳》明朝·薛蕙
三月卢龙塞，沙中雪未干。朝来折杨柳，春色忆长安。

《莫愁曲》明朝·薛蕙
侬家住石头，绿水绕歌楼。不是工客娱，何缘字莫愁。

《落花》明朝·薛蕙
今朝卷帘坐，时见一花飞。不惜芳菲尽，春风稍稍稀。

《城南梅开简友人》明朝·薛蕙
郭外新梅树，春风吹欲残。未能携酒出，幸为折花看。

《杂曲歌辞·何满子》唐朝·薛逢
系马宫槐老，持怀店菊黄。故交今不见，流恨满川光。

《晚对亭》宋代·虞亿
落日下青嶂，归云独未安。倚杖无言久，夕阴生翠寒。

《和项王歌》汉朝·虞姬
汉兵已略地，四方楚歌声。大王意气尽，贱妾何聊生！

《晚对亭》宋代·虞子万
落日下青嶂，归云犹未安。倚杖无言久，夕阴生翠寒。

《句》唐朝·袁不约
愁声秋绕杵，寒色碧归山。送将欢笑去，收得寂寥回。

《江南弄二解》明朝·袁宗
妾家横塘东，与郎乍相逢。郎来不须问，门外植梧桐。

《江南弄二解》明朝·袁宗
妾家横塘西，春花压枝低。绿波净如镜，只着鸳鸯栖。

《苔》清朝·袁枚
白日不到处，青春恰自来。苔花如米小，亦学牡丹开。

《偶作五绝句》清朝·袁枚
偶寻半开梅，闲倚一竿竹。儿童不知春，问草何故绿。

《品画》清朝·袁枚
品画先神韵，论诗重性情。蛟龙生气尽，不若鼠横行。

《古意》清朝·袁枚
妾自梦香闺，忘郎在远道。不惯别离情，回身向空抱。

《所见》清朝·袁枚
牧童骑黄牛，歌声振林樾。意欲捕鸣蝉，忽然闭口立。

《十二月十五夜》清朝·袁枚
沉沉更鼓急，渐渐人声绝。吹灯窗更明，月照一天雪。

《鸡》清朝·袁枚
养鸡纵鸡食，鸡肥乃烹之。主人计固佳，不可与鸡知。

《题屏风》宋代·袁枢
泰山一毫轻，沧海一滴水。我观天地间，何啻犹一指。

《留无邪字》宋代·袁甫
此骏产渥洼，神奇莫浪夸。相期千里志，赠子字无邪。

《游敬亭山用谪仙韵二首》宋代·袁甫
黄檗道场古，裴公心事间。白诗三绝并，那似敬亭山。

《游敬亭山用谪仙韵二首》宋代·袁甫
事从尘世去，心共白云间。不作游山计，朝朝饱看山。

《湘妃怨》明朝·袁表
烟波杳何之，汀洲郁寒翠。一江春水生，是妾相思泪。

《长干曲》明朝·袁袠
停桡暗相语，妾在长干住。郎亦秣陵人，便可同舟去。

《西芦词》明朝·袁袠
秋雁集复飞，寒潮明更灭。日暮风起时，芦子花如雪。

《跋本朝六名公帖》宋代·袁说友
道丧嗟耆旧，人亡独简编。家藏六君帖，何必万人传。

《题关都官西湖孤山四照阁图》宋代·袁说友
三贤堂趣远，四照阁诗传。高节无人继，孤山只俨然。

《用谢艮斋韵题欧阳长老墨梅》宋代·袁说友
误墨虽藏白，飞埃欲敛昏。谁将草玄手，着意写前村。

《用谢艮斋韵题欧阳长老墨梅》宋代·袁说友
屏灯红灼烁，窗月正黄昏。印出横斜影，分明竹外村。

《用谢艮斋韵题欧阳长老墨梅》宋代·袁说友
溪藤横翠约，老眼颇眵昏。唤入凌烟后，江村不是村。

《用杨诚斋韵再题欧阳长老墨梅》宋代·袁说友
红妆夸睡足，粉额趁颜开。惟有江梅样，蛾眉淡拂来。

《用杨诚斋韵再题欧阳长老墨梅》宋代·袁说友
玉容曾浥麝，仿佛带香开。不比真花怯，斓斑怕雨来。

《用杨诚斋韵再题欧阳长老墨梅》宋代·袁说友
后来冰雪体，引墨为君开。寄语金鸾客，和羹人正来。

《赠相士林石》宋代·袁说友
岂是无仙骨，平生百念轻。但存方寸地，吾不计前程。

《水亭》唐朝·裴夷直
岁律行将变，君恩竟未回。门前即潮水，朝去暮常来。

《扬州寄诸子》唐朝·裴夷直
千里隔烟波，孤舟宿何处。遥思耿不眠，淮南夜风雨。

《酬卢郎中游寺见招不遇》唐朝·裴夷直
偶出送山客，不知游梵宫。秋光古松下，谁伴一仙翁。

《寓言》唐朝·裴夷直
秋树却逢暖，未凋能几时。何须尚松桂，摇动暂青枝。

《唁人丧侍儿》唐朝·裴夷直
夜情河耿耿，春恨草绵绵。唯有嫦娥月，从今照墓田。

《席上夜别张主簿》唐朝·裴夷直
红烛剪还明，绿尊添又满。不愁前路长，只畏今宵短。

《方丈泉》唐朝·裴夷直
循涯不知浅，见底似非深。永日无波浪，澄澄照我心。

《晚望》唐朝·裴夷直
日下夕阴长，前山凝积翠。白鸟一行飞，联联粉书字。

《前山》唐朝·裴夷直
只谓一苍翠，不知犹数重。晚来云映处，更见两三峰。

《发交州日留题解炼师房》唐朝·裴夷直
久喜房廊接，今成道路赊。明朝回首处，此地是天涯。

《令和州买松》唐朝·裴夷直
好觅凌霜质，仍须带雨栽。须知剖竹日，便是看松来。

《隔壁闻奏伎》唐朝·裴延
徒闻管弦切，不见舞腰回。赖有歌梁合，尘飞一半来。

《咏剪花》唐朝·裴延
花寒未聚蝶，色艳已惊人。悬知陌上柳，应妒手中春。

《寄僧知乾》唐朝·裴说
貌高清入骨，帝里旧临坛。出语经相似，行心佛证安。

《句》唐朝·裴谐
风回山火断，朝落岸冰高。名终埋不得，骨任朽何妨。

《辋川集二十首·孟城坳》唐朝·裴迪
结庐古城下，时登古城上。古城非畴昔，今人自来往。

《辋川集二十首·华子冈》唐朝·裴迪
落日松风起，还家草露晞。云光侵履迹，山翠拂人衣。

《辋川集二十首·斤竹岭》唐朝·裴迪
明流纡且直，绿筱密复深。一径通山路，行歌望旧岑。

《辋川集二十首·木兰柴》唐朝·裴迪
苍苍落日时，鸟声乱溪水。缘溪路转深，幽兴何时已。

《辋川集二十首·茱萸沜》唐朝·裴迪
飘香乱椒桂，布叶间檀栾。云日虽回照，森沉犹自寒。

《辋川集二十首·宫槐陌》唐朝·裴迪
门前宫槐陌，是向欹湖道。秋来山雨多，落叶无人扫。

《辋川集二十首·临湖亭》唐朝·裴迪
当轩弥滉漾，孤月正裴回。谷口猿声发，风传入户来。

《辋川集二十首·南垞》唐朝·裴迪
孤舟信一泊，南垞湖水岸。落日下崦嵫，清波殊淼漫。

《辋川集二十首·欹湖》唐朝·裴迪
空阔湖水广，青荧天色同。舣舟一长啸，四面来清风。

《辋川集二十首·柳浪》唐朝·裴迪
映池同一色，逐吹散如丝。结阴既得地，何谢陶家时。

《辋川集二十首·金屑泉》唐朝·裴迪
萦渟澹不流，金碧如可拾。迎晨含素华，独往事朝汲。

《辋川集二十首·白石滩》唐朝·裴迪
跂石复临水，弄波情未极。日下川上寒，浮云澹无色。

《辋川集二十首·北垞》唐朝·裴迪
南山北垞下，结宇临欹湖。每欲采樵去，扁舟出菰蒲。

《辋川集二十首·竹里馆》唐朝·裴迪
来过竹里馆，日与道相亲。出入唯山鸟，幽深无世人。

《辋川集二十首·椒园》唐朝·裴迪
丹刺罥人衣，芳香留过客。幸堪调鼎用，愿君垂采摘。

《辋口遇雨忆终南山因献王维》唐朝·裴迪
积雨晦空曲，平沙灭浮彩。辋水去悠悠，南山复何在。

《送崔九》唐朝·裴迪
归山深浅去，须尽丘壑笑。莫学武陵人，暂游桃源里。

《文杏馆》唐朝·裴迪
迢迢文杏馆，跻攀日已屡。南岭与北湖，前后复回顾。

《鹿柴》唐朝·裴迪
日夕见寒山，便为独往客。不知深林事，但有麏麚迹。

《木兰柴》唐朝·裴迪
苍苍落日诗，鸟声乱溪水。缘溪路转深，幽兴何时已。

《栾家獭》唐朝·裴迪
濑声喧极浦，沿涉向南津。泛泛鸥凫渡，时时欲近人。

《辛夷坞》唐朝·裴迪
绿堤春草合，王孙自留玩。况有辛夷花，色与芙蓉乱。

《漆园》唐朝·裴迪
好闲早成性，果此谐宿诺。今日漆园游，还同庄叟乐。

《哥舒歌》唐朝·西鄙人
北斗七星高，哥舒夜带刀。至今窥牧马，不敢过临洮。

《廪江》宋代·詹先野
武夷溪九曲，曲曲可垂钩。自得溪山乐，何须公与侯。

《读易》宋代·詹初
先天本无言，有言即后天。欲知先天易，须在无言前。

《寄柳塘汪叔畊三首》宋代·詹初
不闻尔言久，因觉我言非。欲得尔之善，真期尔指归。

《寄柳塘汪叔畊三首》宋代·詹初
久未从君行，出门无可去。思尔行之善，秉烛坐至曙。

《寄柳塘汪叔畊三首》宋代·詹初
数月未论心，此心觉还真。矢以惺惺法，始终奉此身。

《梅》宋代·詹初
万木枯岁晚，寒梅独不移。幽香对白雪，清景月明时。

《秋至》宋代·詹初
方趁夏日永，不知秋已清。秋清岁即晚，吾道终何成。

《凿流塘二首》宋代·詹初
门前凿三塘，流水常不息。逝者诚如斯，间断伊谁忒。

《南浦》宋代·詹慥
南浦随花去，回舟路已迷。暗香无处觅，日落板桥西。

《早行》宋代·詹慥
村鸡已报晨，晓月渐无色。行人马上去，残灯照空驿。

《矮桃》宋代·许及之
花叶自低昂，攀折人不舍。偷实定短人，朔辩愧黄马。

《白龟》宋代·许及之
物有为身累，龟灵却受鑽。毛公今放汝，珍重保身安。

《白石榴》宋代·许及之
花开水晶瓶，叶排青琐窗。枝红立白帜，蝶阵垂翅降。

《百结》宋代·许及之
丁香从百结，恨只满东风。未必愁能解，虚传酒有功。

《班竹》宋代·许及之
自得湘江种，禽栖不敢弹。怕摇枝上露，犹是泪琅玕。

《碧芦步》宋代·许及之
霜叶彫残芰，寒花发旧芦。一秋明眼处，落雁惠崇图。

《咏牛应制》唐朝·许圉师
逸足还同骥，奇毛自偶麟。欲知花迹远，云影入天津。

《诗一首》唐朝·许坚
只应天上路，不为下方开。道既学不得，仙人何处来。

《效崔国辅》明朝·许妹氏
春雨暗西池，轻寒袭罗幕。愁倚小屏风，墙头杏花落。

《城南游览怀古》明朝·许宗鲁
杨柳今无渚，芙蓉旧有园。请看蒿里地，即是乐游原。

《成都运司西园亭诗·茅庵》宋代·许将
茅茨以为庵，环顾萧然虚。内乐苟自足，容人即有余。

《乐府》宋代·许棐
郎心如纸鸢，断线随风去。愿得上林枝，为妾萦留住。

《秋日众哲馆对竹》唐朝·许浑
萧萧凌雪霜，浓翠异三湘。疏影月移壁，寒声风满堂。

《雨后思湖上居》唐朝·许浑
前山风雨凉，歇马坐垂杨。何处芙蓉落，南渠秋水香。

《闻歌》唐朝·许浑
新秋弦管清，时转遏云声。曲尽不知处，月高风满城。

《思天台》唐朝·许浑
赤城云雪深，山客负归心。昨夜西斋宿，月明琪树阴。

《长安早春怀江南》唐朝·许浑
云月有归处，故山清洛南。如何一花发，春梦遍江潭。

《塞下》唐朝·许浑
夜战桑乾北，秦兵半不归。朝来有乡信，犹自寄寒衣。

《送客南归》唐朝·许浑
野寺薜萝晚，官渠杨柳春。归心已无限，更送洞庭人。

《病中作》明朝·许继
风雪年将尽，山林客未还。消磨尘世事，留得病身闲。

《下第还乡》明朝·许邦才
莺花愁旅客，风雨逼清明。向晓担空笈，萧然出凤城。

《初至永宁》明朝·许邦才
风尘难自料，花鸟故相猜。问是山东客，何由万里来。

《黔中元日》明朝·许邦才
客中逢改岁，不解是何乡。时见悬门帖，春风动夜郎。

《盈口夜泊》明朝·许邦才
三日北风怒，孤舟泊寒浦。乡梦苦难着，潇潇满江雨。

《登岭望》唐朝·许鼎
淼淼三江水，悠悠五岭关。雁飞犹不度，人去若为还。

《雨卧》明朝·谋堚
不睡爱听雨，雨声听不明。莫能新梦去，怕有旧愁生。

《禅窝》明朝·谢徽
阴壑寒犹掞，空山响已沉。白云无路入，禅向定中深。

《卧云室》明朝·谢徽
朝卧白云东，暮卧白云西。白云长共我，此地结幽栖。

《云林竹》明朝·谢徽
风叶响秋林，烟梢带夕阴。美人离思远，湘水夜来深。

《永明乐·一》南北朝·谢朓
帝图开九有。皇风浮四溟。永明一为乐。咸池无复灵。

《永明乐·二》南北朝·谢朓
民和礼乐富。世清歌颂徽。鸿名轶卷领。称首迈垂衣。

《永明乐·三》南北朝·谢朓
朱台郁相望。青槐纷驰道。秋云湛甘露。春风散芝草。

《永明乐·四》南北朝·谢朓
龙楼日月照。淄馆风云清。储光温似玉。藩度式如琼。

《永明乐·五》南北朝·谢朓
化洽鳀海君。恩变龙庭长。西北骛环裘。东南尽龟象。

《永明乐·六》南北朝·谢朓
出车长洲苑。选族朝夕川。络络结云骑。奕奕泛戈船。

《永明乐·七》南北朝·谢朓
燕驷游京洛。赵服丽有辉。清歌留上客。妙舞送将归。

《永明乐·八》南北朝·谢朓
实相薄五礼。妙花开六尘。明祥已玉烛。宝瑞亦金轮。

《永明乐·十》南北朝·谢朓
彩凤鸣朝阳。玄鹤舞清商。瑞此永明曲。千载为金皇。

《同王主簿有所思》南北朝·谢朓
佳期期未归。望望下鸣机。徘徊东陌上。月出行人稀。

《铜雀悲》南北朝·谢朓
落日高城上。余光入繐帷。寂寂深松晚。宁知琴瑟悲。

《金谷聚》南北朝·谢朓
渠盌送佳人。玉杯邀上客。车马一东西。别后思今夕。

《咏鸂鶒》南北朝·谢朓
蕙草含初芳。瑶池暧晚色。得厕鸿莺影。晞光弄羽翼。

《齐雩祭歌·黄帝·一》南北朝·谢朓
禀火自高明。毓金挺刚克。凉燠资成化。羣芳载厚德。

《齐雩祭歌·黄帝·二》南北朝·谢朓
阳季勾萌达。炎徂溽暑融。商暮百工止。岁极凌阴冲。

《齐雩祭歌·黄帝·三》南北朝·谢朓
泉流疏已清。原隰甸已平。咸言祚惟亿。敦民保齐京。

《王孙游》南北朝·谢朓
绿草蔓如丝，杂树红英发。无论君不归，君归芳已歇。

《玉阶怨》南北朝·谢朓
夕殿下珠帘，流萤飞复息。长夜缝罗衣，思君此何极。

《苦寒行》南北朝·谢灵运
樵苏无夙饮。凿冰煮朝飡。悲矣采薇唱。苦哉有余酸。

《东阳溪中赠答》南北朝·谢灵运
可怜谁家妇。缘流洗素足。明月在云间。迢迢不可得。

《东阳溪中赠答》南北朝·谢灵运
可怜谁家郎。缘流乘素舸。但问情若为。月就云中堕。

《东浦夜泊》明朝·谢绩
日落潮生浦，天空月上沙。归舟与飞鸟，相趁入芦花。

《秋夜词》宋代·谢翱
愁生山外山，恨杀树边树。隔断秋月明，不使共一处。

《宿吴山楼》明朝·谢肇淛
佛火明还暗，羁魂梦复惊。秋风一夜起，落叶与窗平。

《状江南·仲春》唐朝·谢良辅
江南仲春天，细雨色如烟。丝为武昌柳，布作石门泉。

《状江南·孟冬》唐朝·谢良辅
江南孟冬天，荻穗软如绵。绿绢芭蕉裂，黄金橘柚悬。

《题袁氏别业》唐朝·贺知章
主人不相识，偶坐为林泉。莫谩愁沽酒，囊中自有钱。

《董孝子黯复仇》唐朝·贺知章
十年心事苦，惟为复恩仇。两意既已尽，碧山吾白头。

《变竹枝词九首之八》宋代·贺铸
危构压江东，江山形胜雄。但闻竹枝曲，不见胡床公。

《变竹枝词九首之二》宋代·贺铸
隔岸东西州，清川拍岸流。但闻竹枝曲，不见青翰舟。

《变竹枝词九首之九》宋代·贺铸
蒹葭被洲渚，凫鹜方容与。但闻歌竹枝，不见题鹦鹉。

《变竹枝词九首之六》宋代·贺铸
南浦下鱼筒，孤篷信晚风。但闻竹枝曲，不见沧浪翁。

《变竹枝词九首之七》宋代·贺铸
胜概今犹昨，层楼栖燕雀。但闻歌竹枝，不见乘黄鹤。

《变竹枝词九首之三》宋代·贺铸
露湿云罗碧，月澄江练白。但闻竹枝歌，不见骑鲸客。

《变竹枝词九首之四》宋代·贺铸
北渚芙蓉开，褰裳拟属媒。但闻竹枝曲，不见莫愁来。

《变竹枝词九首之五》宋代·贺铸
西戍长回首，高城当夏口。但闻竹枝歌，不见行吟叟。

《变竹枝词九首之一》宋代·贺铸
莫把雕檀楫，江清如可涉。但闻歌竹枝，不见迎桃叶。

《长安在何许二首之二》宋代·贺铸
长安在何许，疑在白日下。徘徊天一隅，华月生新夜。

《长安在何许二首之一》宋代·贺铸
长安在何许，疑是青天上。矫首遡西风，溪云断人望。

《春晚楼上》宋代·贺铸
杨华吹复尽，春色但茫茫。独立西楼上，持情向夕阳。

《答陈传道五首之二》宋代·贺铸
游梁复归宋，南北更相送。失得两如何，劳劳不如梦。

《答陈传道五首之三》宋代·贺铸
游宦几人达，不知强健归。未容夸昼锦，几见化缁衣。

《答陈传道五首之四》宋代·贺铸
闻有高秋兴，清樽醉飞鸿。应悲故人远，薄晚面西风。

《答陈传道五首之五》宋代·贺铸
倒橐黄金尽，方悲行路难。桂薪炊玉粒，可是乐长安。

《答陈传道五首之一》宋代·贺铸
客子厌京尘，长街风眯目。安得卧南阳，清潭渍寒菊。

《感兴六首》宋代·贺铸
雏雀学翻飞，不知毛羽微。青鵳笑高树，待尔饱朝饥。

《感兴六首》宋代·贺铸
青鵳噉雀雏，饫饱侮鸢乌。不知皂鵰力，拏杀北城狐。

《感兴六首》宋代·贺铸
皂鵰狞觜爪，飞走披肝脑。不知游猎儿，必尔韝上老。

《感兴六首》宋代·贺铸
猎儿燕楚俗，得意唯驰逐。不知庙堂上，坐饱万钱肉。

《感兴六首》宋代·贺铸
庙堂击鲜食，日负天下责。不知五湖上，自有扁舟客。

《感兴六首》宋代·贺铸
扁舟彼何人，国霸始谋身。不知钓鱼翁，羞作故人臣。

《寒宵叹》宋代·贺铸
可怜明月光，委曲照空床。自是元无梦，更悲今夜长。

《和邠老郎官湖怀古五首》宋代·贺铸
郎官老辞笔，得尔寿春碑。奸贼余灵在，斯文是戮尸。

《和邠老郎官湖怀古五首》宋代·贺铸
白也遭时网，临年放夜郎。何妨去物远，当道横豺狼。

《和邠老郎官湖怀古五首》宋代·贺铸
昔人泯黄壤，陈迹变沧波。劫火洞然坏，无如嘉句何。

《和邠老郎官湖怀古五首》宋代·贺铸
杜守王明府，吾知夫不凡。解持余酒胾，一饫逐臣馋。

《和邠老郎官湖怀古五首》宋代·贺铸
岑辅何为者，当年唱不应。名随诗石在，附骥两青蝇。

《和陈传道秋日十咏之八秋兴》宋代·贺铸
拟从康乐公，双蹑登山屐，晴夜宿天台，披云看初日。

《和陈传道秋日十咏之二秋晴》宋代·贺铸
归云去悠悠，长风来猎猎。檐角两长楸，斜阳晒黄叶。

《和陈传道秋日十咏之九秋燕》宋代·贺铸
梅梁巢已空，去此复何从。勿惮归飞远，冰霜不尔容。

《和陈传道秋日十咏之六秋风》宋代·贺铸
纷纷脱柯叶，衮衮断根蓬。不待吹扬力，随风亦自东。

《和陈传道秋日十咏之七秋望》宋代·贺铸
宿雨尘霾静，寒原黍稷空。临风聊放目，不为送飞鸿。

《和陈传道秋日十咏之三秋夜》宋代·贺铸
病骨倦空林，曳杖闲庭步。暗烛与寒虫，迢迢思风露。

《和陈传道秋日十咏之十秋蝇》宋代·贺铸
不复怒飞声，朝鸡得擅鸣。婆娑犹有地，媚灶毕余生。

《和陈传道秋日十咏之四秋晓》宋代·贺铸
未卷半帘霜，犹疑在庭月。倚树汲清泉，疏风猎华发。

《和陈传道秋日十咏之五秋月》宋代·贺铸
霜空出华月，樽酒聊相对。别夜复婵娟，故人千里外。

《和陈传道秋日十咏之一秋雨》宋代·贺铸
近砌掷鸣签，长檐悬素绠。湿翅暝鸦归，高梧落寒井。

《和钱德循古意二首之二》宋代·贺铸
维汉南有箕，垂象列三辰。长司簸扬职，糠秕居前尘。

《和钱德循古意二首之一》宋代·贺铸
驾犁岂知耕，布谷不入田。大农坐官府，百吏饱穷年。

《和同行潘生悒悒悠悠二首之二》宋代·贺铸
悠悠复悠悠，泪寄东风流。所思怅何许，西北齐云楼。

《和同行潘生悒悒悠悠二首之一》宋代·贺铸
悒悒复悒悒，秋眠成梦泣。薄暮落花天，高楼面风立。

《和王文举别馆初夏》宋代·贺铸
薰风酣绿树，午日思黄鹂。的的罗窗梦，西邻可得知。

《和王文举玉台体》宋代·贺铸
南城空目送，西馆断心期。悬知今夜思，明灯半下帷。

《怀寄寇元弼王文举十首之八招元弼》宋代·贺铸
暑雨茅柴熟，秋风淮白肥。留连阮校尉，何日跨驴归。

《怀寄寇元弼王文举十首之二过碧芦轩》宋代·贺铸
东轩美风月，诗酒伴欢呼。昨日墙阴过，依依见碧芦。

《怀寄寇元弼王文举十首之九招文举》宋代·贺铸
後夜溪山雪，临门望子猷。莫因清兴尽，半道却回舟。

《怀寄寇元弼王文举十首之六登黄楼》宋代·贺铸
何处延明月，东城百尺楼。故人那得见，後夜是中秋。

《怀寄寇元弼王文举十首之七局中归》宋代·贺铸
不见西街客，归来即闭门。胡床面南树，鸟鹊啅黄昏。

《怀寄寇元弼王文举十首之三出小市门》宋代·贺铸
小市门南路，旧游联马行。只从前日别，秋草一番生。

《怀寄寇元弼王文举十首之十赋後诗》宋代·贺铸
偶得悲秋句，还惊旧社空。中庭步明月，朗咏与西风。

《怀寄寇元弼王文举十首之四登飞鸿亭》宋代·贺铸
南京一登眺，朔雁正来宾。好去长淮北，殷勤访故人。

《怀寄寇元弼王文举十首之五游百步洪》宋代·贺铸
百步洪头水，秋霖一夜浑。相携濯缨处，无复履綦痕。

《怀寄寇元弼王文举十首之一初别後》宋代·贺铸
樽酒津亭别，还城何所投。无情是流水，断送到南州。

《怀寄彭城朋好十首之八王七》宋代·贺铸
子敏超龙级，得官何处州。它时趋洛下，独与士龙游。

《怀寄彭城朋好十首之二张大》宋代·贺铸
努力张谋父，躬耕老白云。无年俭足用，此外奈何君。

《怀寄彭城朋好十首之九寇十一》宋代·贺铸
寇叔情何厚，邮筒数得书。前春应上冢，能访酒家无。

《怀寄彭城朋好十首之六陈二》宋代·贺铸
远寄陈传道，穷秋亦罢官。还驱款段马，吟雪向长安。

《怀寄彭城朋好十首之七王十三》宋代·贺铸
不见会之久，每思诗酒豪。扁舟由甬上，乘兴可须招。

《怀寄彭城朋好十首之三刘四》宋代·贺铸
子仲安贫者，毗陵久罢归。秋风一相忆，赖有燕西飞。

《怀寄彭城朋好十首之十王三》宋代·贺铸
试吏王文举，俄缠风树哀。明年道濉上，为尔一徘徊。

《怀寄彭城朋好十首之四张十七》宋代·贺铸
好在张居士，云龙寄梦频。西斋见风月，连榻复何人。

《怀寄彭城朋好十首之五董大》宋代·贺铸
希远来彭泽，聊为三迳资。拂衣归底处，命驾定何时。

《怀寄清凉和上人二首之二》宋代·贺铸
试问江南客，何时肯度杯。多情是湖水，每日石头来。

《怀寄清凉和上人二首之一》宋代·贺铸
不见江南客，愿听江南钟。倾耳度遥夜，天寒多北风。

《江夏八咏》宋代·贺铸
祖龙砺长剑，昔道此南巡。徒挟雄鋩利，湘川奈水神。

《江夏八咏之二右灵竹寺》宋代·贺铸
高岸已为谷，斯人如蜕蝉。固应留宝刻，信示当家仙。

《江夏八咏之六右赵佗石》宋代·贺铸
西戍夕阳晴，东城石镜明。有山名八字，供作两眉横。

《江夏八咏之七右石镜亭》宋代·贺铸
应龙昔此去，雨雨助腾伸。旧穴潜鲛蜃，风波横要津。

《江夏八咏之三右祖贯墓铭》宋代·贺铸
□□□□□，□□□□□。□□□□□，□□□□□。

《江夏八咏之四右舒元舆榜》宋代·贺铸
亭揭奇章榜，斯民孰去思。多慙羊叔子，涕泗岘山碑。

《江夏八咏之五奇章亭》宋代·贺铸
南津赵佗石，云是昔人舟。长忙精卫志，不碍长江流。

《江夏八咏之一右磨剑池》宋代·贺铸
孟公泣竹地，今是布金园。不保五亩宅，非无百代孙。

《京居感兴五首》宋代·贺铸
壮图可复道，罄折营五斗。负郭二顷田，何时落吾手。

《京居感兴五首》宋代·贺铸
平生感激心，炯炯徒自许。尘埃五十弦，难为齐人拊。

《京居感兴五首》宋代·贺铸
稠人致高位，一二难遽数。骠骑彼将军，未应贤第五。

《京居感兴五首》宋代·贺铸
扰扰尘笼下，容身亦自贤。横尸道边子，共笑直如弦。

《京居感兴五首》宋代·贺铸
长言与短调，谁谓高游艺。谩赋芳草篇。长安居不易。

《梅华寄清凉和上人》宋代·贺铸
石头城上客，领取一枝梅。何事春消息，今从江北来。

《梦後闻蛩》宋代·贺铸
笼灯耿欲灭，枕下虫声切。底许事相关，煎人肠断绝。

《拟刘孝胜咏安仁得果》宋代·贺铸
果尽犹招手，车停更起尘。固应持一笑，先答近辕人。

《送僧法印智因西上》宋代·贺铸
千里长淮北，东风破雪寒。此行休问路，蓦直到长安。

《送王西枢出镇郑圃八首之八》宋代·贺铸
衮绣行将复，沙堤百里东。病夫虽老矣，犹解赋豳风。

《送王西枢出镇郑圃八首之二》宋代·贺铸
帷幄参神算，边尘万里清。西藩聊偃息，犹是一长城。

《送王西枢出镇郑圃八首之六》宋代·贺铸
来暖西枢席，斯民赖已多。前春凤池水，四海涨恩波。

《送王西枢出镇郑圃八首之七》宋代·贺铸
门阑曳裾客，皆自许人豪。今日宸廷下，谁知北郭骚。

《送王西枢出镇郑圃八首之三》宋代·贺铸
公论由来重，高怀此去轻。吾非厚知己，感叹此苍生。

《送王西枢出镇郑圃八首之四》宋代·贺铸
新书许从事，狡穴荡应空。寄语征西将，无矜猎犬功。

《送王西枢出镇郑圃八首之五》宋代·贺铸
前日神州尹，声华掩赵张。春风长有待，难树是甘棠。

《送王西枢出镇郑圃八首之一》宋代·贺铸
千载君臣会，将图不世功。卷收天下福，偏厚右扶风。

《题海陵寓舍二首之二》宋代·贺铸
池上雪初消，春鸦已占巢。自怜流寓迹，无地可诛茅。

《题海陵寓舍二首之一》宋代·贺铸
池上千条柳，依依解占春。自怜衰飒鬓，不与物争新。

《追和亡友杜仲观古黄生曲三首之二》宋代·贺铸
欢归夜何其，月照临门别。後夜待欢来，开门但明月。

《追和亡友杜仲观古黄生曲三首之三》宋代·贺铸
要知两侬心，等是它山石。此诚不可转，彼情无自入。

《追和亡友杜仲观古黄生曲三首之一》宋代·贺铸
朝为去山云，暮为还山雨。谁谓物无情，欢期不知许。

《状江南·孟夏》唐朝·贾弇
江南孟夏天，慈竹笋如编。蜃气为楼阁，蛙声作管弦。

《白马》唐朝·贾至
白马紫连钱，嘶鸣丹阙前。闻珂自蹀躞，不要下金鞭。

《赠薛瑶英》唐朝·贾至
舞怯铢衣重，笑疑桃脸开。方知汉成帝，虚筑避风台。

《除夜》宋代·赵万年
除夜春牛吼，开正虏骑多。有谋思却敌，休问命如何。

《岁暮》宋代·赵万年
岁暮嗟为客，那堪复被围。一心惟许国，视死已如归。

《诗二首》宋代·赵与时
达人澄此心，肯为万法起。眼看声色尘，不直一杯水。

《中秋对客》明朝·赵今燕
月从今夜满，秋向此时分。莫惜金尊数，清光喜共君。

《送王仲房还新安》明朝·赵今燕
暮雪江南路，孤城尊酒期。殷勤折杨柳，还向去年枝。

《燕来》明朝·赵今燕
独坐掩罗帏，愁看双燕飞。思君不如燕，一岁一来归。

《孤山观雪》宋代·赵企
莫谓湖山景，寻常总一般。欲穷清胜处，须向雪中看。

《古意二苜》明朝·赵南星
锦织双鸳鸯，还自裁为衣。恐入他人手，不解惜分飞。

《古意二苜》明朝·赵南星
练练松月明，泫泫花露坠。人道是露水，侬道嫦娥泪。

《子夜歌》明朝·赵南星
美人着新裙，细步不闻声。风来感芭蕉，綷縩使郎惊。

《裂衣书诗寄弟》宋代·赵卯发
城池不高深，无财又无兵。惟有死报国，来生作弟兄。

《初晴》宋代·赵友直
久雨初收霁，开窗动我情。野花含宿泪，山鹊弄新声。

《端午》宋代·赵友直
节过端阳日，蒲觞满自斟。兴怀多感旧，吊古漫成吟。

《赋友授徒》宋代·赵友直
孤竹清风迥，尼坛化雨淋。群英公乐育，何必羡华簪。

《景物》宋代·赵友直
景物撩人□，兴思百念攒。亨屯原有定，呼酒拚红颜。

《七夕》宋代·赵友直
一叶井梧飘，双星忽相值。却怜参与商，晤会当何夕。

《送春》宋代·赵友直
宿雨淹无霁，落花翠点苔。东君今日去，借问几时回。

《忆攒宫》宋代·赵友直
山河绕故封，常照旧时月。独有会稽陵，萧然成狐窟。

《赠行》宋代·赵友直
无酒不成别，无诗别不成。别君诗一首，马上酒三行。

《瞻兰芎山》宋代·赵友直
兰芎围绝嶂，图画望中悬。几度令人慕，登临学葛仙。

《隆州》宋代·赵善诏
三山高峭拔，鼎峙各争雄。秀气钟英物，衣冠盛蜀中。

《下第》唐朝·赵嘏
南溪抱瓮客，失意自怀羞。晚路谁携手，残春自白头。

《寒塘》唐朝·赵嘏
晓发梳临水，寒塘坐见秋。乡心正无限，一雁度南楼。

《相逢行》明朝·赵宧光妻
白马骄青云，金鞭拂红雾。相逢不问名，各自东西路。

《窗前》宋代·赵崇嶓
窗前寻丈地，种得一株梅。明月清风我，红尘不复来。

《闺词》宋代·赵崇嶓
恨杀庭前鹊，难凭卜远期。朝朝来报喜，误妾画双眉。

《腊月》宋代·赵崇嶓
腊月二十五，人家拔旧年。山人无可祷，睡着不知天。

《失题》宋代·赵崇嶓
白玉谁家郎，红粉何处女。秀色总堪怜，春风密相许。

《咏梅》宋代·赵崇嶓
大雅终不群，古心应自许。对之鄙吝消，疑是黄叔度。

《幽意》宋代·赵崇嶓
开帘野水声，倚杖青山色。幽意在人间，人间不相识。

《折柳词》宋代·赵崇嶓
行人须折柳，折取最长条。明日天涯路，无人看舞腰。

《东风》宋代·赵崇鉘
东风吹梅梢，飘摇泣香雪。下有野草根，崭然竞时节。

《破褐》宋代·赵崇鉘
生松郁寒灰，破褐出残絮。童儿不耐烦，微吟起身去。

《青阳》宋代·赵崇鉘
青阳满芳蕤，流连度丘园。眄睐不忍折，恐伤造物恩。

《山间》宋代·赵崇鉘
山回雾气湿，生意鞠砰隐。石道苔藓春，松花郁金粉。

《食化》宋代·赵崇鉘
海食多诡心，豢食令人鲁。山中食荠人，幽吟肺肠苦。

《梅花》宋代·赵师侠
南山有佳人，迥立未可亲。而况得道者，其间梅子真。

《止泓亭》宋代·赵希发
止泓清而明，如彼秋月满。以此观我心，澄源斯过本。

《旅中闻笛》宋代·赵希彩
清宵难独寐，谁把曲来讴。曲里声声思，离人辗转愁。

《题狄梁公白云图》宋代·赵希彩
怅望登临日，大行山顶头。亲帏何处是，一片白云浮。

《题学宫》宋代·赵廱
峨峨玉城山，地势北龙冈。是中产人物，英杰常相望。

《吟社递至诗卷足十四韵以答之为梅水村发也》宋代·赵必象
铁石其心肠，冰雪其襟胸。晨陪玉辇游，夕堕瘴海东。

《吟社递至诗卷足十四韵以答之为梅水村发也》宋代·赵必象
萧艾秽群芳，草木纷零落。梅花我辈人，例合束高阁。

《吟社递至诗卷足十四韵以答之为梅水村发也》宋代·赵必象
紫薇号舍人，红荔名郎官。梅花隐君子，未可一样观。

《吟社递至诗卷足十四韵以答之为梅水村发也》宋代·赵必象
无诗对梅羞，诗成梅花开。梅自工於诗，欧九却识梅。

《吟社递至诗卷足十四韵以答之为梅水村发也》宋代·赵必象
霜凋雪剥余，万卉生意动。梅花让群芳，回施春风供。

《吟社递至诗卷足十四韵以答之为梅水村发也》宋代·赵必象
欲花未花时，此妙无人知。著花已多事，更为花吟诗。

《吟社递至诗卷足十四韵以答之为梅水村发也》宋代·赵必象
子猷癖爱竹，无梦到香影。雪夜棹匆匆，未必有诗兴。

《吟社递至诗卷足十四韵以答之为梅水村发也》宋代·赵必象
香魂逐逋去，翠羽招不还。醉倒赵师雄，一身花影寒。

《吟社递至诗卷足十四韵以答之为梅水村发也》宋代·赵必象
我爱梅花清，梅花怜我癯。宁为寒东野，毋为湘相如。

《吟社递至诗卷足十四韵以答之为梅水村发也》宋代·赵必象
对梅日一醉，无酒如梅何。尘世独醒人，卑之毋甚高。

《吟社递至诗卷足十四韵以答之为梅水村发也》宋代·赵必象
水月一联诗，桃杏不敢近，卷锦归之梅，梅花无可逊。

《吟社递至诗卷足十四韵以答之为梅水村发也》宋代·赵必象
无贽谒梅花，一诗我破戒。春风如打勘，具有案卷在。

《吟社递至诗卷足十四韵以答之为梅水村发也》宋代·赵必象
梅花老山林，思与天下芳。琼花差清白，荐之守维扬。

《吟社递至诗卷足十四韵以答之为梅水村发也》宋代·赵必象
怀哉丈人行，四海空交游。桃李不识面，一生慕荆州。

《捕守宫》宋代·赵文
向来上阳人，尽属沙叱利。长门不用守，蜥蜴草间戏。

《晨起三首》宋代·赵文
晨起出门去，江声自悲咽。满目无行人，前山雾如雨。

《晨起三首》宋代·赵文
山寒日不光，举目断人肠。儿童莫问路，怕是小筼筜。

《晨起三首》宋代·赵文
三人相对眠，眠中各自梦。觉起偶开门，老树绿不动。

《村行所见》宋代·赵文
良苗未成实，绿色相交加。南风嘘拂之，奔走如惊蛇。

《书扇二首》宋代·赵文
明月何时掇，秋风几日还。若教人不热，敢怨我长闲。

《芭蕉》宋代·赵时韶
摇摇如扇叶，风颤午窗阴。素不生枝节，人皆见赤心。

《游都梁》宋代·赵某
暮烟迷海戌，远水接淮天。拍塞凭栏恨，神京在北边。

《游都梁》宋代·赵某
才入都梁郡，愁登第一山。不堪高处望，未得故疆还。

《瓜》宋代·赵汝绩
冰泉浸绿玉，霜刃破黄金。凉冷消晚暑，清甘洗渴心。

《寄李颐老》宋代·赵汝腾
易说刊成未，心传自能云。寄声扬舶使，一力主斯文。

《夫人阁春帖子》宋代·赵湘
臘雪馀香径，朝晖上绮甍。翠生阑蕙色，和入管弦声。

《夫人阁春帖子》宋代·赵湘
重锦褰妆幕，轻罗换舞衣。钗头双燕子，先向社前飞。

《皇帝阁春帖子》宋代·赵湘
和气生金殿，微风转画旗。年年好春色，先是帝先知。

《皇帝阁春帖子》宋代·赵湘
迎气来归祚，宜春祝降祥。皇心勤治切，应喜寸阴长。

《皇帝阁春帖子》宋代·赵湘
醇酬浮金斝，柔蔬飣玉盘。尝新兼介寿，齐奉两宫欢。

《皇帝阁春帖子》宋代·赵湘
昼漏新添刻，春寒早放班。恩随宽大诏，一日遍人间。

《皇后阁春帖子》宋代·赵湘
后德侔姬国，嫔风协舜家。进贤阳为长，修教月增华。

《皇后阁春帖子》宋代·赵湘
春色平明到，微风弄彩幡。稍回宫柳弱，更助壁椒温。

《皇后阁春帖子》宋代·赵湘
暖日晖晕动，清渠泱泱流。六宫修岁事，拂拭采桑钩。

《太后阁春帖子》宋代·赵湘
正阃成王化，开宫奉母仪。身当四海养，寿祝万年期。

《太后阁春帖子》宋代·赵湘
玉律生阳早，金铺上日迟。枝间双鹊语，应是报春祺。

《太后阁春帖子》宋代·赵湘
平晓开朱户，轻寒御练衣。宫童移钿扇，庆寿早期归。

《太皇太后阁春帖子》宋代·赵湘
位历三朝重，风行四海深。坐将仁厚意，潜助发生心。

《太皇太后阁春帖子》宋代·赵湘
铜霤消残冻，朱楼拂早霞。传声回步辇，来赏小桃花。

《太皇太后阁春帖子》宋代·赵湘
视膳回天仗，含饴乐圣辰。定应彤管笔，书美系王春。

《邻翁》明朝·赵滂
世乱人心薄，年荒虎迹多。邻翁近相戒，日暮少经过。

《答人寄吴笺》明朝·赵燕如
感君寄吴笺，笺上双飞鹊。但效鹊双飞，不效吴笺薄。

《登楼》明朝·赵瑗妾
小白梅逾耿，深青竹更研。凭栏未忍下，为待月华圆。

《寄洛阳李五秀才》明朝·赵纲
未得吴公荐，空怜贾谊才。年年三月里，相忆看花来。

《西郊》明朝·赵纲
山关启翠微，霜钟自晨夕。花里一僧来，泠泠振金策。

《松风亭》宋代·赵良生
七树怀郑薰，千尺羡晋峤。弘景招不来，俯仰但长啸。

《武夷茶》宋代·赵若槸
石乳沾余润，云根石髓流。玉瓯浮动处，神入洞天游。

《郊野》宋代·赵葵
白乌衡烟云，山僧渡水来。竹篱茅舍外，忽见野梅开。

《雪夜》宋代·赵葵
酒力欺寒浅，心清睡轻迟。梅花擎雪影，和月度疏篱。

《舟》宋代·赵葵
鼓櫂过前滩，推逢破旅颜。山回流水转，烟逐晓云闲。

《爱山堂》宋代·赵蕃
朝从日挂钲，暮至月吐璧。坐得少文图，不资康乐屐。

《白雾溪》宋代·赵蕃
雾雨犹疑合，槎头不可窥。凶年走牲酒，平旦但茅茨。

《北风》宋代·赵蕃
北风故应阴，南风还当晴。占风更占雨，巢穴寄吾生。

《辨漆》宋代·赵蕃
面上清如水，牵丝作钩钩。拨开鹰粪脚，打起有浮沤。

《长门怨》宋代·赵蕃
只看金屋贮，便有长门弃。始盛终当衰，人情亦天意。

《长田舖二首》宋代·赵蕃
野驿人稀到，空庭草自生。霜清殊未觉，雨细更含晴。

《长田舖二首》宋代·赵蕃
晚日东西路，秋风长短亭。悲歌浑欲绝，衰泪不胜零。

《成父居于普宁寺钟楼之下辟以为斋旧名坎止近》宋代·赵蕃
正砾何所知，说法犹咄咄。况此空洞中，孰能无启发。

《成父居于普宁寺钟楼之下辟以为斋旧名坎止近》宋代·赵蕃
危岑百尺高，下有溪流深。高深日相激，合此无尽音。

《成父居于普宁寺钟楼之下辟以为斋旧名坎止近》宋代·赵蕃
人行冥昧中，遇坎辄自省。闻是微妙音，安得忘所警。

《呈宜之兄八首》宋代·赵蕃
兄昔守清江，弟亦官白下。檄书几经过，铃合奉閒暇。

《呈宜之兄八首》宋代·赵蕃
别来才一书，似若向兄疏。逢人问江右，说兄不敢虚。

《呈宜之兄八首》宋代·赵蕃
兄今得太末，去弟不数驿。弟官蛮夷中，何啻限南北。

《呈宜之兄八首》宋代·赵蕃
回舟德清县，期以一会面。去去不可留，岁尽多冰霰。

《呈宜之兄八首》宋代·赵蕃
雪抵东野县，晴值安丰车。坐定取谈兄，示以咫尺书。

《呈宜之兄八首》宋代·赵蕃
书中道何似，诗有林霏寄。怪其句律工，定自工夫至。

《呈宜之兄八首》宋代·赵蕃
弟诗吴江枫，未秋先陨风。骚人或取咏，零落鸥鸟同。

《呈宜之兄八首》宋代·赵蕃
兄诗楚山竹，岁晚色愈绿。譬彼朝阳桐，当令凤栖宿。

《赤岸道中呈斯远》宋代·赵蕃
小雨洗红叶，青山舒白云。秋风有奇处，我友得平分。

《次韵审知寄赠》宋代·赵蕃
以我思君见，知君念我还。相逢劳苦外，迳问竹平安。

《到江口寺》宋代·赵蕃
已绝朱林渡，还瞻白塔擎。欲从微径陟，复命小舟横。

《登亦好亭》宋代·赵蕃
风潮涌琉璃，露朵纷锦绣。景物故不贫，诗篇况能富。

《钓矶》宋代·赵蕃
公为浙东行，曾憩桐江碧。汉节世闻风，羊裘人尽识。

《钓矶》宋代·赵蕃
乐是烟波好，宁须竿线劳。功高殊钓渭，意适似游濠。

《洞庭秋月》宋代·赵蕃
平湖万里宽，秋月一天白。隐隐岳阳楼，有人自横笛。

《读朱先生云谷诗》宋代·赵蕃
昔在龙门胜，只今云谷居。吾州端不远，曷日从篮舆。

《独行五首》宋代·赵蕃
所思终不见，渺渺政愁余。试向江头钓，怕逢双鲤鱼。

《独行五首》宋代·赵蕃
烹鱼得素书，欲读字半漫。上如说相思，下如祝加餐。

《方池》宋代·赵蕃
藻荇参遮面，菰蒲耸立隅。飞来双野鸭，几幅画成图。

《赋刘子澄墨庄》宋代·赵蕃
勤力汉疏傅，遗安庞德公。公家业异此，衰盛国应同。

《感归鸟》宋代·赵蕃
鸟雀知既夕，相逢如择栖。嗟余独何者，失侣自东西。

《感鬻筍者》宋代·赵蕃
一寸葆萌茁，琅玕千尺姿。园翁不知翁，采掘竞刀锥。

《观吴兴俞君新之作画于瑞竹俞君索诗漫兴四绝》宋代·赵蕃
我无岩壑姿，空有山林想。看君落笔时，形滞心已往。

《观吴兴俞君新之作画于瑞竹俞君索诗漫兴四绝》宋代·赵蕃
平生苕霅舟，略计忘几历。诗里不能收，付君医画癖。

《观吴兴俞君新之作画于瑞竹俞君索诗漫兴四绝》宋代·赵蕃
作画与作诗，妙处元同科。苟无自得处，当复奈渠何。

《观吴兴俞君新之作画于瑞竹俞君索诗漫兴四绝》宋代·赵蕃
烦君索我诗，我诗老不支。因君为作气，竟亦不能奇。

《闺怨四首》宋代·赵蕃
辞少不尽意，辞多还尽纸。纸尽意无穷，相思似流水。

《闺怨四首》宋代·赵蕃
红芳不可待，绿荫忽已成。妾貌愧花好，郎姿如柳明。

《闺怨四首》宋代·赵蕃
拟凭魂梦寻，苦恨山川远。山川远不愁，风吹梦魂断。

《闺怨四首》宋代·赵蕃
风前挥珠泪，吹落春江去。日夜只东流，何时复西溯。

《过湖》宋代·赵蕃
杯珓吉难同，开船得转风。无云仗神道，人厄匪天穷。

《过祝氏南山》宋代·赵蕃
梦寐南山久，今朝始一来。主人虽不在，亦许步崔嵬。

《海棠坞》宋代·赵蕃
尝哦坡老诗，未识柯山坞。想像亦好园，规摹自渠取。

《寒栖馆》宋代·赵蕃
畦资搰搰功，爨藉丁丁力。但取茅盖头，不嗟家立壁。

《濠乐》宋代·赵蕃
韩悲沮洳居，贾叹寻常渎。何似老庄周，逍遥一篇足。

《花屏》宋代·赵蕃
阴能间其疏，竹可扶其弱。点缀自天然，讵须金孔雀。

《花屿》宋代·赵蕃
杨垂空寄恨，草碧会添愁。只有花无数，春风醉不休。

《寄怀》宋代·赵蕃
雨足新晴后，凉生静夜时。支筇谁得见，惟有鹭鸥知。

《寄审知》宋代·赵蕃
枫赤芦花白，扁舟夜泊时。平生故人梦，细雨说相思。

《简周允升三首》宋代·赵蕃
相逢亡恙外，第一问书堂。为说当年树，如人出屋长。

《简周允升三首》宋代·赵蕃
春来多睡思，茗椀亦时须。不敢家园乞，芭蕉有剩无。

《简周允升三首》宋代·赵蕃
君为乡校长，我政旅人居。借屋元相近，相过莫放疏。

《涧舖岭道中四首》宋代·赵蕃
近岫披晴雾，遥山纵雨云。皑皑疑雪积，莽莽若江分。

《涧舖岭道中四首》宋代·赵蕃
岭路萦纡合，泉流诘曲通。田毛无岁旱，山课与耕同。

《涧舖岭道中四首》宋代·赵蕃
芋亩疑如蜀，山田更似闽。只看无废地，宁复有閒民。

《涧舖岭道中四首》宋代·赵蕃
钜竹差差合，青杉袅袅长。人多表池槛，此乃亘山冈。

《江天暮雪》宋代·赵蕃
超绝柳州句，粗疏郑谷诗。扁舟钓台下，曾见雪初时。

《金凤花》宋代·赵蕃
既知梧留凤，宁令凤在笯。胡为五色羽，散作一庭花。

《静春堂》宋代·赵蕃
游子如蜂蝶，纷纷讵识春。先生静中观，物物寓吾仁。

《九日》宋代·赵蕃
尝评节物佳，无出九日上。岂独为黄花，端由有元亮。

《口占三首》宋代·赵蕃
殷勤语舟子，举棹莫匆匆。恐怕鸳鸯伴，飞息不得同。

《口占三首》宋代·赵蕃
雁雁呼其群，饮宿不相放。春至且北归，秋来复南同。

《口占三首》宋代·赵蕃
溪头柳依依，溪畔草离离。草木本何与，行人自愁思。

《老梅》宋代·赵蕃
稚梅非不佳，颜色终敷腴。惟此老不枯，故能清且臞。

《篱落间见凌霄偶书》宋代·赵蕃
凌霄何自名，缘木与俱生。底事因蓬附，故为亦蔓荣。

《立春日小饮》宋代·赵蕃
今日青春立，今年白发多。酒杯欺我老，梅朵奈渠何。

《连雪不已复作绝句咏之及六而止殆未免不愁冻》宋代·赵蕃
粲粲初投米，飘飘旋落花。巷深迷吠犬，林合误归鸦。

《连雪不已复作绝句咏之及六而止殆未免不愁冻》宋代·赵蕃
对岸初封屋，临流已蔽汀。长江停衮衮，去鸟失冥冥。

《连雪不已复作绝句咏之及六而止殆未免不愁冻》宋代·赵蕃
勿谓虚明质，能成积厌威。由轻终及重，至著本从微。

《连雪不已复作绝句咏之及六而止殆未免不愁冻》宋代·赵蕃
不假丹青手，居成水墨图。莫嗟玄尚白，靡叹粪难污。

《连雪不已复作绝句咏之及六而止殆未免不愁冻》宋代·赵蕃
往记严陵岸，乔林挂乱孙。还思溧阳路，小艇触轻澌。

《连雪不已复作绝句咏之及六而止殆未免不愁冻》宋代·赵蕃
背荫常先积，当明竟早消。草衰犹秀色，柳悴亦长条。

《冽泉》宋代·赵蕃
名士每名泉，一瓢宁取贤。道行期及物，为涧定为川。

《芦苇林》宋代·赵蕃
虽为林园居，不忘江湖趣。更着小舟横，无惊野禽聚。

《落叶》宋代·赵蕃
卷卷从何起，多因为晚风。飘飘久不下，还复反荒丛。

《弄月亭》宋代·赵蕃
明月故在天，何自堕此水。倘匪骑鲸人，孰能相料理。

《平沙落雁》宋代·赵蕃
丛丛水边芦，雁雁滩头泊。我不解丹青，小诗亦可貌。

《七盘岭》宋代·赵蕃
远近分浓淡，阴晴异蔽亏。不知山路险，却境马行迟。

《磬湖》宋代·赵蕃
凿开何自来，名得因形似。似欲使先生，因兹号居士。

《仁智堂》宋代·赵蕃
公乎仁且智，意托山与水。唱道本龙门，遗尘仍栗里。

《日入》宋代·赵蕃
日出复日入，寝饭但默默。堪哀笼中鸟，欲去飞不得。

《石井有感》宋代·赵蕃
岁月不可玩，变迁何所无。青衫今白发，泉谷乃官途。

《石门坞》宋代·赵蕃
溪已曲更曲，坞仍深更深。端居与奚自，出处各何心。

《水乐》宋代·赵蕃
如抑又成扬，既考亦或鼓。始信石能方，无疑铃解语。

《送筍与胡仲威》宋代·赵蕃
掘我窗前筍，与君充煮煨。槎牙勿多弃，聊用敌崔嵬。

《宿竹瓦舖二首》宋代·赵蕃
投鞍才近午，置榻已成曛。岂乏道旁店，恐逢梁上君。

《宿竹瓦舖二首》宋代·赵蕃
连根煮菜种，带叶爇生薪。琐琐无庸叹，区区愧此身。

《题钓雪图》宋代·赵蕃
空蒙天外林，璀璨岸头石。何许放舟回，寂然方自得。

《题钓雪图》宋代·赵蕃
沙鸥故飞飞，湖雁更历历。顾我亦忘机，相看同一适。

《题钓雪图》宋代·赵蕃
画师端为谁，钓者亦安在。我不识若人，相望大千内。

《题钓雪图》宋代·赵蕃
曾恨固无遗，谢兴亦不浅。人言介庵介，我谓远斋远。

《题君子亭》宋代·赵蕃
菊落渊明手，爱人仍及乌。荷花定好友，周子亦陶徒。

《题刘叔骥所画竹》宋代·赵蕃
竹不愧老可，人今无老坡。聊将一卮酒，相与酹苹波。

《题西轩竹上》宋代·赵蕃
昔去无此屋，今兹更添竹。吾辈固萧閒，道人殊不俗。

《题邢园壁》宋代·赵蕃
池草似争长，木阴如合围。不惟催我去，政欲饯春归。

《田家即事八首》宋代·赵蕃
水泛将晴雾，山行欲雨云。鸥翻随渚见，鸡近隔林闻。

《田家即事八首》宋代·赵蕃
十载溪山梦，一川桃李花。春深犹是客，几日定还家。

《田家即事八首》宋代·赵蕃
社鼓村村急，春流岸岸高。双分待鱼鹭，红认隔溪桃。

《田家即事八首》宋代·赵蕃
波静童闲笛，舟横翁卖鱼。村村皆乐业，处处尽安居。

《田家即事八首》宋代·赵蕃
行役渠怜我，生涯我羡渠。太平今有象，随寓即吾庐。

《田家即事八首》宋代·赵蕃
老屋愁风破，空林过雨乾。飘零黄叶满，寂寞野香残。

《田家即事八首》宋代·赵蕃
下田已鸥没，上田更龟坼。欲知雨未已，看取云泼墨。

《田家即事八首》宋代·赵蕃
田夫荷锸去，乘水护田缺。田妇贳酒归，相与慰勤力。

《铁笛亭》宋代·赵蕃
怅彼荆榛合，欣公杖履开。倘非人隐异，何许笛飞来。

《荼釄洞》宋代·赵蕃
春花苦无阴，况与花俱秀。好在月明中，仰攀仍落嗅。

《途中杂题六首》宋代·赵蕃
人疲故思息，马倦亦成嘘。彼政嗟吾役，吾宁陋彼居。

《途中杂题六首》宋代·赵蕃
石有千年藓，崖悬百尺藤。只疑云尚合，忽见日初升。

《途中杂题六首》宋代·赵蕃
山果秋皆实，山花晚更馨。鸟飞时暗落，风静或微听。

《途中杂题六首》宋代·赵蕃
下壑疑无地，高崖恐接天。端殊益州驭，敢尽祖生鞭。

《途中杂题六首》宋代·赵蕃
树合猿啼远，崖荒虎迹新。寻常惯居者，辛苦恐行人。

《途中杂题六首》宋代·赵蕃
异俗吁成怕，吾身行若何。略人仍负担，祭鬼更鸣锣。

《玩易斋》宋代·赵蕃
晋士祖虚无，宁殊卜箧书。公今编几绝，加我问何加。

《晚对》宋代·赵蕃
朝从前山看，莫与后岭对。晓雾或纷绿，晚烟增紫翠。

《晚书二首》宋代·赵蕃
春晚苦多风，花残不见红。问花宁自觉，愁杀白头翁。

《晚书二首》宋代·赵蕃
何处黄鹂语，玲珑芳树间。可怜求友意，飞去又飞还。

《晚歇溪上》宋代·赵蕃
爱此沧浪水，临流坐写诗。赋诗元未就，藉水发幽姿。

《微雨三首》宋代·赵蕃
雨丝条脉脉，雨点泪浪浪。无处堪回首，如何不断肠。

《微雨三首》宋代·赵蕃
大雨若盆倾，小雨如丝乱。盆覆几时收，丝长何日断。

《微雨三首》宋代·赵蕃
云深不见山，雨密还遮树。相见说相思，相思说休处。

《为龙泉令赵舜徒题》宋代·赵蕃
诚能得初心，何必返初服。有以固中扃，不须防外逐。

《闻蛙》宋代·赵蕃
惊蛰已数日，闻蛙初此时。能如喜风月，不必问官私。

《小山》宋代·赵蕃
昔人评画图，咫尺论万里。公家一拳石，意趣端如此。

《雪观》宋代·赵蕃
冷语可销暑，昔人曾咏之。我来登雪观，政值绿阴时。

《雪中三忆三首》宋代·赵蕃
忆我山中竹，长身立崖谷。势重且抢头，谁欤摇蔌蔌。

《雪中三忆三首》宋代·赵蕃
忆我园中菜，栽迟科未敷。哀哉被摧压，端亦似人癯。

《雪中三忆三首》宋代·赵蕃
忆我檐间梅，腊开余未破。未破想深扃，已开应槁堕。

《严从礼求先照轩诗》宋代·赵蕃
日上照万物，心明观一身。为光讵资火，在我不关人。

《验漆》宋代·赵蕃
好漆清如镜，悬丝似钓钩。撼动虎斑色，打著有浮沤。

《扬步》宋代·赵蕃
竟日人行绝，惟闻鸟语多。忽逢樵妇斧，更听牧儿歌。

《野息》宋代·赵蕃
覆之茅三重，树以不加斲。野息若规模，规模如是作。

《移松与斯远同赋》宋代·赵蕃
垂垂白发侵，落落青松爱。协趣在山林，移根出蓬艾。

《以坡公君如大江日千里我如此水千山底为韵作》宋代·赵蕃
重湖岳阳楼，五柳渊明里。定复有佳人，与之同徒倚。

《以坡公君如大江日千里我如此水千山底为韵作》宋代·赵蕃
落此鼪鼯野，宜从麋鹿群。何知交友内，而乃得夫君。

《以坡公君如大江日千里我如此水千山底为韵作》宋代·赵蕃
何氏之从学，源流远有余。穷经类元凯，能赋似相如。

《以坡公君如大江日千里我如此水千山底为韵作》宋代·赵蕃
君行过吾里，舣舟并南山。王郎两徐子，非必素往还。

《以坡公君如大江日千里我如此水千山底为韵作》宋代·赵蕃
楩机动霜雪，用之可以大。蓬蒿束缚之，世亦安取代。

《以坡公君如大江日千里我如此水千山底为韵作》宋代·赵蕃
楚国千年薮，岷山万里江。胡为入吟笔，政以落蓬窗。

《以坡公君如大江日千里我如此水千山底为韵作》宋代·赵蕃
游从二年中，离阔三百日。政自迹如疏，不妨心故密。

《以坡公君如大江日千里我如此水千山底为韵作》宋代·赵蕃
今日东阳郡，城南尺五天。胡为五溪行，道里逾几千。

《以坡公君如大江日千里我如此水千山底为韵作》宋代·赵蕃
生儿思称家，人孰不欲可。门户冷如冰，其尤莫如我。

《以坡公君如大江日千里我如此水千山底为韵作》宋代·赵蕃
曾闻一夕语，可胜十年书。同舟数月程，其得当何如。

《以坡公君如大江日千里我如此水千山底为韵作》宋代·赵蕃
明经取青紫，此谚亦已鄙。至或师初录，弃彼尝在此。

《以坡公君如大江日千里我如此水千山底为韵作》宋代·赵蕃
频登采芹亭，所乐非山水。君今去我东，愁绝重来倚。

《以坡公君如大江日千里我如此水千山底为韵作》宋代·赵蕃
闻君射策日，落笔字数千。行看玉堂试，阔步踵英躔。

《以坡公君如大江日千里我如此水千山底为韵作》宋代·赵蕃
崎岖千万山，踏破青鞋底。何似引章泉，同耕老兄弟。

《用一代不数人百年能几见为韵诗赋十章呈陈君》宋代·赵蕃
东南固多贤，莫与永嘉匹。王郑已骑鲸，辈流公第一。

《用一代不数人百年能几见为韵诗赋十章呈陈君》宋代·赵蕃
公乎不为文，为必行于代。诵习孰其人，儿童兼老辈。

《用一代不数人百年能几见为韵诗赋十章呈陈君》宋代·赵蕃
昔公颂诗书，论世犹尚友。生幸同斯时，识面可独不。

《用一代不数人百年能几见为韵诗赋十章呈陈君》宋代·赵蕃
人言会合难，会合端有数。公不绝槠洲，我政长沙住。

《用一代不数人百年能几见为韵诗赋十章呈陈君》宋代·赵蕃
云物瞻闽峤，风声望海滨。如何一年内，顿得见斯人。

《用一代不数人百年能几见为韵诗赋十章呈陈君》宋代·赵蕃
贤愚之相悬，千万或什百。所以天地间，寥寥苦难索。

《用一代不数人百年能几见为韵诗赋十章呈陈君》宋代·赵蕃
山色仍前日，梅花又一年。休为招屈些，好泛渡湘船。

《用一代不数人百年能几见为韵诗赋十章呈陈君》宋代·赵蕃
少小耽文字，初非哲匠能。空令为己学，老矣见何曾。

《用一代不数人百年能几见为韵诗赋十章呈陈君》宋代·赵蕃
桂阳去衡阳，道里端能几。倘许钓竿投，春风叩葭苇。

《用一代不数人百年能几见为韵诗赋十章呈陈君》宋代·赵蕃
流传昔多闻，邂逅今既见。顾我何足收，期公示深眷。

《幽兰坡》宋代·赵蕃
斗坡能曲折，乱石故峥嵘。篁竹几成蔽，幽兰何处生。

《悠然亭》宋代·赵蕃
亭能招南山，径亦栽黄菊。我乃愿师陶，过公期托宿。

《渔村落照》宋代·赵蕃
落日千山赤，平林一带青。翁方卖鱼去，孤檝自横汀。

《雨游青原山二首》宋代·赵蕃
松竹青原刹，香灯七祖签。穷通非所问，风雨暂成淹。

《雨游青原山二首》宋代·赵蕃
要作山中宿，怅无林下期。摩挱鲁公字，咀嚼豫章诗。

《云锦》宋代·赵蕃
西湖万顷荷，护以堤千丈。应诏待新辞，无为恋盆盎。

《早题》宋代·赵蕃
欲雨雨似止，为霜霜不成。山云解衣带，晚日挂铜钲。

《赠笔工》宋代·赵蕃
食肉既无相，良工徒苦心。吁嗟君类我，何处觅知音。

《止宿寮》宋代·赵蕃
虽云居异方，政自生同宇。不但撷园蔬，仍须催酿黍。

《至日雪后简在伯二首》宋代·赵蕃
一雪顿能晴，江山万里明。故胜茅屋底，空听滴檐声。

《至日雪后简在伯二首》宋代·赵蕃
灰里拨阴何，恩君欲就哦。还忧好时节，来搅或遭呵。

《种菊》宋代·赵蕃
甘菊移时晚，少陵曾有诗。落英胡可待，已分阻长饥。

《仲春杂书二首》宋代·赵蕃
社公能作雨，社子复成晴。日薄风仍薄，花明柳亦明。

《仲春杂书二首》宋代·赵蕃
二月倏已尽，一春余几多。不知花过矣，谁问病如何。

《重午日摘楷杷荐酒因成两绝句》宋代·赵蕃
已载相如赋，还披杜老诗。团团自长叶，佳实欠累累。

《重午日摘楷杷荐酒因成两绝句》宋代·赵蕃
罗酒能祛虑，昌阳解引年。楚君为楚节，湘客念湘船。

《紫君林》宋代·赵蕃
箨脱始犹青，粉滋旋变紫。斩伐不须加，森然自堪倚。

《答户部员外贺遂涉戏赠》唐朝·赵谦光
锦帐随情设，金炉任意熏。唯愁员外置，不应列星文。        

《盘斋》宋代·赵釴夫
退之送李愿，归欤两山间。而今乃有此，坐能悦吾颜。

《芭蕉》唐朝·路德延
一种灵苗异，天然体性虚。叶如斜界纸，心似倒抽书。

《上陵道中》明朝·边贡
苍苍土门口，日出逢樵叟。问尔何事来，山中苦无酒。

《西园》明朝·边贡
庭际何所有，有萱复有芋。自闻秋雨声，不种芭蕉树。

《送刘约中之金陵》明朝·边贡
君到石城边，应看石城树。树杪百尺台，是侬行乐处。

《中元见月》明朝·边贡
坐爱清光好，更深不下楼。不因逢闰月，今夜是中秋。

《杂诗》明朝·边贡
江静无飞鸟，亭空有落花。主人何所在，沽酒向渔家。

《村居》明朝·通凡
竹间独立时，凉风自相接。回顾碧池中，蜻蜓踏萍叶。

《江门》明朝·通凡
未出海门国，遥遥见城郭。江风四月寒，衲衣尚嫌薄。

《钱幼卿朝霞馆诗》明朝·通凡
远树无烟时，前山未云起。散发临东窗，衣裳半身紫。

《砻山》宋代·邓剡
斜阳客如画，路围丛薄间。惊禽忽冲起，似石投前山。

《游宣州琴溪同武平一作》唐朝·邢巨
灵溪非人迹，仙意素所秉。鳞岭森翠微，澄潭照秋景。

《梳发》明朝·邵濂
发白真堪惜，萧萧可奈何。西风吹病树，残叶苦无多。

《寻人偶题》唐朝·邵真
日昃不复午，落花难归树。人生能几何，莫厌相逢遇。

《贞女墓》唐朝·邵谒
生持节操心，死作坚贞鬼。至今坟上春，草木无花卉。

《送友人江行》唐朝·邵谒
送君若浪水，叠叠愁思起。梦魂如月明，相送秋江里。

《瞽者叹》唐朝·邵谒
我心岂不平，我目自不明。徒云备双足，天下何由行。

《安分吟》宋代·邵雍
安分身无辱，知几心逢闲。虽居人世上，却是出人间。

《白头吟》宋代·邵雍
五福虽难备，三殇却不逢。太平无事日，得作白头翁。

《百年吟》宋代·邵雍
百年嗟荏苒，千里痛萧条。忍逐东流水，无斯任所飘。

《悲喜吟》宋代·邵雍
吴起初辞魏，张仪乍入秦。西河蒙惠久，南楚受欺频。

《笔兴吟》宋代·邵雍
窗晴气和暖，酒美手柔软。兴逸情撩乱，笔落春花烂。

《辩谤吟》宋代·邵雍
田丹功盖国，貂勃语回君。谤者古来有，犹能杀九人。

《别两绝》宋代·邵雍
赏花高阁上，负约罪难回。若许将诗赎，何时不可陪。

《不出吟》宋代·邵雍
冬夏远难出，止行南北园。如逢好风景，亦可至三天。

《不老吟》宋代·邵雍
人无不老理，日有再中时。不老必无也，再中应有之。

《不善吟》宋代·邵雍
悲哉不善人，禀此凶戾德。非唯败人家，又能败人国。

《步月吟》宋代·邵雍
林罅天尤碧，风馀月更明。人间无事日，得向此中行。

《长短吟》宋代·邵雍
君子喜淳诚，小人喜欺罔。淳诚岁时长，欺罔日月短。

《春暮吟》宋代·邵雍
花开春正好，花谢春还暮。不意子规禽，犹能道归去。

《春暮吟》宋代·邵雍
春来蝴蝶乱，春去子规啼。安得如前日，和风初扇时。

《春暮吟》宋代·邵雍
禽不通人情，唯知春已暮。亦或叫提壶，亦或叫归去。

《春去吟》宋代·邵雍
春去休惊晚，夏来还喜初。残芳虽有在，得以绿阴无。

《春雨吟》宋代·邵雍
春雨细如丝，如丝霡霂时。如何一霶霈，万物尽熙熙。

《措处吟》宋代·邵雍
在未定之时，当难处之地。方事之危疑，见人之措置。

《答{上密下冉}秀才求诗吟》宋代·邵雍
林下闲言语，何须要许多。几乎三百首，足以备吟哦。

《答富郑公见示正旦四绝》宋代·邵雍
正旦四篇诗，缘忻七十期。请观唐故事，未放晋公归。

《答和吴传正赞善二首》宋代·邵雍
乐静岂无病，好闲终有心。争如自得者，与世善浮沉。

《答人吟》宋代·邵雍
林下闲言语，何须更问为。自知无纪律，安得谓之诗。

《大笔吟》宋代·邵雍
诗成大字书，意快有谁如。巨浪银山立，风樯百尺馀。

《大笔吟》宋代·邵雍
酒喜小杯饮，诗快大字书。不知人世上，此乐更谁如。

《担折》宋代·邵雍
禹士力生头，都知闲做弄。直待担子折，恁待柴束重。

《盗伯吟》宋代·邵雍
盗伯窥财物，其心不虑佗。取时唯恐少，败后只嫌多。

《盗伯吟》宋代·邵雍
盗伯窥财物，其心只虑添。安得取时贪，却似败时嫌。

《东海有大鱼》宋代·邵雍
东海有大鱼，罔罟无能近。砀然一朱水，蝼蚁得而困。

《对花》宋代·邵雍
新花色鲜艳，故花色憔悴。明朝花更开，新花何有异。

《感事吟》宋代·邵雍
芝兰种不荣，荆棘剪不去。二者无奈何，徘徊岁将暮。

《阁上招友人》宋代·邵雍
清风正蔼如，小阁枕通衢。不欲久独擅，能来同享无。

《观陈希夷先生真及墨迹》宋代·邵雍
未见希夷真，未见希夷蹟。止闻希夷名，希夷心未识。

《观陈希夷先生真及墨迹》宋代·邵雍
及见希夷迹，又见希夷真。始知今与古，天下长有人。

《观陈希夷先生真及墨迹》宋代·邵雍
希夷真可观，希夷黑可传。希夷心一片，不可行而言。

《观棋绝句》宋代·邵雍
未去交争意，难忘黑白心。一条无敌路，彻了没人寻。

《观棋绝句》宋代·邵雍
未去交争意，难忘黑白情。一条平稳路，痛惜没人行。

《观物吟二首》宋代·邵雍
柳性至柔软，一年长丈余。虽然易得荣，奈何易得枯。

《观物吟二首》宋代·邵雍
百谷仰膏雨，极枯变极荣。安得此甘泽，聊且振群生。

《好勇吟》宋代·邵雍
好勇能过我，当仁岂让师。勇须仁以济，仁必勇为资。

《和君实端明登石阁》宋代·邵雍
平地虽然远，那知物物新。危楼一百尺，别有万般春。

《胡越吟》宋代·邵雍
胡越同心日，夫妻反目时。人间无大小，得失在须斯。

《欢喜吟》宋代·邵雍
扬善不扬恶，记恩不记雠。人人自欢喜，何患少交游。

《寄曹州李审言龙图》宋代·邵雍
向日所云是，如今却是非。安知今日是，不起后来疑。

《寄曹州李审言龙图》宋代·邵雍
向日所云我，如今却是伊。不知今日我，又是后来谁。

《寄三城旧友卫比部二绝》宋代·邵雍
虽老未龙锺，篱边菊满丛。乍凉天气好，里闬正过从。

《寄三城旧友卫比部二绝》宋代·邵雍
景好身还健，天晴路又乾。小车芳草软，处处是清欢。

《寄三城王宣徽二首》宋代·邵雍
林下居虽陋，花前饮却频。世间无事乐，都恐属闲人。

《寄三城王宣徽二首》宋代·邵雍
路上尘方坌，壶中花正开。何须头尽白，然后赋归来。

《寄杨轩》宋代·邵雍
淇水清且泚，泉源发吾地。流到君家时，尽是思君意。

《见物吟》宋代·邵雍
见物即讴吟，何尝曾用意。闲将箧笥诗，静看人间事。

《诫子吟》宋代·邵雍
有过不能改，知贤不肯亲。虽生人世上，未得谓之人。

《诫子吟》宋代·邵雍
周孔不足法，轲雄不足师。还同弃常膳，除是适蛮夷。

《借出诗》宋代·邵雍
诗狂书更逸，近岁不胜多。太半落天下，未还安乐窝。

《金玉吟》宋代·邵雍
圣在人中山，心从行上修。金於砂里得，玉向石中求。

《举世吟》宋代·邵雍
举世自纷纷，谁为无事人。吾生独何幸，卧看洛阳春。

《君子吟》宋代·邵雍
君子存大体，小人无常心。於人不求备，受恩唯恐深。

《窥开吟》宋代·邵雍
物理窥开后，人情照破时。一身都是我，瘦了又还肥。

《窥开吟》宋代·邵雍
物理窥开后，人情照破时。能将函谷塞，只用一丸泥。

《窥开吟》宋代·邵雍
物理窥开后，人情照破时。正如携宝剑，切玉过如泥。

《窥开吟》宋代·邵雍
物理窥开后，人情照破时。渴多逢美酒，病后遇良医。

《窥开吟》宋代·邵雍
物理窥开后，人情照破时。能将一个字，善解百年迷。

《窥开吟》宋代·邵雍
物理窥开后，人情照破时。情中明事体，理外见天机。

《窥开吟》宋代·邵雍
物理窥开后，人情照破时。可嗟兼可唾，堪鄙又堪嗤。

《窥开吟》宋代·邵雍
物理窥开后，人情照破初。不堪将劝诫，止可与嗟吁。

《窥开吟》宋代·邵雍
物理窥开后，人情照破前。止堪令执笔，不可便持权。

《窥开吟》宋代·邵雍
物理窥开后，人情照破休。止堪初看望，不可久延留。

《窥开吟》宋代·邵雍
物理窥开后，人情照破时。欲知花烂熳，便是叶离披。

《窥开吟》宋代·邵雍
物理窥开后，人情照破时。有权能处置，更狡待何为。

《窥开吟》宋代·邵雍
物理窥开后，人情照破间。敢言天下事，到手又何难。

《老去吟》宋代·邵雍
使吾却十岁，亦可少集事。奈何天地间，日无再中理。

《老去吟》宋代·邵雍
吾今六十六，衰老何可擬。志逮力不逮，人共知之矣。

《里閈吟》宋代·邵雍
里閈闲过从，太平之盛事。吾乡多吉人，况与他乡异。

《里閈吟》宋代·邵雍
太平之盛事，天下之美才。人间无事日，都向洛中来。

《赁屋吟》宋代·邵雍
屋新人喜居，屋弊人思去。主若善修完，何时不能住。

《梦中吟》宋代·邵雍
梦里常方梦，谁知觉后思。不知今亦梦，更说梦中时。

《莫如吟》宋代·邵雍
亲莫如父子，远莫如蛮夷。蛮夷和亦至，父子失须离。

《莫如吟》宋代·邵雍
仁莫如父子，义莫如君臣。二者尚有失，自馀恶足论。

《莫如吟》宋代·邵雍
君臣守以义，父子守以仁。义失为敌国，仁失为路人。

《能怀天下心》宋代·邵雍
能怀天下心，肯了人间事。岂止求于今，求古亦未易。

《偶得吟》宋代·邵雍
蛙蜢泥中走，凤凰云外飞。云泥相去远，自是难相知。

《偶书吟》宋代·邵雍
风林无静柯，风池无静波。林池既不静，禽鱼尝如何。

《曝书吟》宋代·邵雍
虫蠹书害少，人蠹书害多。虫蠹曝已去，人蠹当如何。

《乾坤吟》宋代·邵雍
意亦心所至，言须耳所闻。谁云天地外，别有好乾坤。

《乾坤吟》宋代·邵雍
道不远于人，乾坤只在身。谁能天地外，别去覔乾坤。

《清夜吟》宋代·邵雍
月到天心处，风来水面时。一般清意味，料得少人知。

《秋望吟》宋代·邵雍
草色连云色，山光接水光。危楼一百尺，旅雁两三行。

《人鬼吟》宋代·邵雍
既人能事人，又焉能事鬼。人鬼虽不同，其理何尝异。

《人情吟》宋代·邵雍
古事参今事，今人乃古人。只应情未浃，情浃自相亲。

《人事吟》宋代·邵雍
索鍊无如事，难知莫若人。人情随手别，事体到头均。

《仁圣吟》宋代·邵雍
尽道之谓圣，如天之谓仁。如何仁与圣，天下莫敢伦。

《日月吟》宋代·邵雍
月明星自稀，日出月亦微。既有少正卯，岂无孔仲尼。

《日中吟》宋代·邵雍
日中为噬嗑，交易是寻常。彼各不相识，何复更思量。

《善处吟》宋代·邵雍
善处忧难作，能持事自修。腹心无外物，蛮貊亦怀柔。

《深秋吟》宋代·邵雍
终岁都无事，四时长有花。小车乘兴去，所到便如家。

《生平与人交》宋代·邵雍
生平与人交，未始有甘坏。已亦无负人，人亦无我害。

《失诗吟》宋代·邵雍
胸中风雨吼，笔下龙蛇走。前后落人间，三千有余首。

《十一日福昌县会雨》宋代·邵雍
云势移峰缓，泉声出竹迟。此时无限意，唯有翠禽知。

《事体吟》宋代·邵雍
语言须中节，义理贵从宜。可革仍三就，当行必再思。

《事争吟》宋代·邵雍
旱极望雨意，病危思药心。人人当此际，不待劝而深。

《思程氏父子兄弟因以寄之》宋代·邵雍
气候如当日，山川似旧时，独来还独往，此意有谁知。

《思患吟》宋代·邵雍
缘饰近虚襟，虚襟后患深。疗饥当用食，救旱必须霖。

《思患吟》宋代·邵雍
仆奴凌主人，夷狄犯中国。自古知不平，无由能绝得。

《思圣吟》宋代·邵雍
不逢圣人时，不见圣人面。圣人言可闻，圣人心可见。

《思友吟》宋代·邵雍
欲见心无已，久违情奈何。云烟虽咫尺，不得屡相过。

《四小吟简陈季常》宋代·邵雍
八月小春天，小花开且殷。晚来经小雨，遂使小车闲。

《岁寒吟》宋代·邵雍
松百入冬看，方能见岁寒。声须风里听，色更雪中观。

《岁俭吟》宋代·邵雍
岁俭心非俭，家贫道不贫。谁知天地内，别有好乾坤。

《岁暮吟》宋代·邵雍
此情人不知，亦尝叹迟暮。虽则叹迟暮，奈何难分付。

《岁暮吟》宋代·邵雍
此情人不知，亦尝叹迟久。虽则叹迟久，奈何人不受。

《太平吟》宋代·邵雍
天下太平日，人生安乐时。更逢花烂漫，争忍不开眉。

《太平吟》宋代·邵雍
老者得其养，幼者得其仰。劳者得其饷，死者得其葬。

《探春吟》宋代·邵雍
草色依稀绿，花稍隐约红。一般难道说，如醉在心中。

《天津看雪代简谢蒋秀才还诗卷》宋代·邵雍
清洛接天去，寒云贴地飞。人於桥上立，诗向雪中归。

《天听吟》宋代·邵雍
天听寂无音，苍苍何处寻。非高亦非还，都只在人心。

《痛矣吟》宋代·邵雍
痛矣时难得，悲哉道未传。今年年已尽，明日是明年。

《望雨》宋代·邵雍
盛夏久不雨，满天下愁苦。安得一片云，救取人间否。

《望雨》宋代·邵雍
久旱偶成雨，方喜慰愁苦。虽能敛尘土，不能救禾黍。

《未有吟》宋代·邵雍
未有一分功，先立十分敌。所得无分毫，所丧无纪极。

《未有吟》宋代·邵雍
未有一分让，先有十分争。所丧者实事，所得者虚名。

《五相》宋代·邵雍
北巷通南陌，门连五相家。水分池对岸，墙隔树交花。

《夏日南园》宋代·邵雍
夏木无重数，森阴翠樾低。相呼百禽语，太半是黄鹂。

《先天吟》宋代·邵雍
先天天弗违，后天举天时。弗违无时亏，奉时有时疲。

《闲适吟》宋代·邵雍
春看洛城花，秋玩天津月。夏披嵩岑风，冬赏龙山雪。

《小车吟》宋代·邵雍
春暖未若热，秋凉未甚寒。小车随意出，所到即成欢。

《心耳吟》宋代·邵雍
意亦心所至，言须耳所闻。谁云天地外，别有好乾坤。

《兴亡吟》宋代·邵雍
孙陈李三人，亡国体相似。虽然少有文，何复语英气。

《兴亡吟》宋代·邵雍
曹刘孙三人，兴国体相惟。虽然小有才，何复语命世。

《刑名吟》宋代·邵雍
君子多近名，小人多近刑。善恶有异同，一归与任情。

《行止吟》宋代·邵雍
时止则须止，时行则可行。时行与时止，人力莫经营。

《杏香花》宋代·邵雍
客说河州事，经营杳未涯。讶予独无语，贪嗅杏香花。

《言行吟》宋代·邵雍
能言未是难，行得始为艰。须是真男子，方能无厚颜。

《言语吟》宋代·邵雍
一语便喜处，千言益怒时。既因言语合，却为语方离。

《一春吟》宋代·邵雍
一春九十日，几雨占几半。花好不成观，心狂未能按。

《忆梦吟》宋代·邵雍
心足而家贫，体疏而情亲。开襟知骨瘦，发语见天真。

《因何吟》宋代·邵雍
梅因何而酸，盐因何而鹹。茶因何而苦，荠因何而甘。

《忧喜吟》宋代·邵雍
大喜与大忧，二者莫能寐。二者若能寐，何忧事不治。

《有病吟》宋代·邵雍
一身如一国，有病当求医。病愈药便止，节宣良得宜。

《又借出诗》宋代·邵雍
安乐窝中乐，娲皇笙万攒。自从闲借出，客到遂无欢。

《又一绝》宋代·邵雍
手足恩情重，埙篪欢乐长。要知能忘处，坟草两荒凉。

《宇宙吟》宋代·邵雍
宇宙在乎手，万物在乎身。绵绵而若存，用之岂有勤。

《月到梧桐上吟》宋代·邵雍
月到梧桐上，风来杨柳边。院深人复静，此景共谁言。

《月新吟》宋代·邵雍
月新与月残，形状两相似。奈何人之情，初见自欢喜。

《再答王宣徽》宋代·邵雍
自有吾儒乐，人多不肯循。以禅为乐事，又起一重尘。

《再答王宣徽》宋代·邵雍
大达诚无碍，人人自有家。假花犹入念，何者谓真花。

《责已吟》宋代·邵雍
不为十分人，不责十分事。既为十分人，须责十分是。

《诈者吟》宋代·邵雍
诈者固疑人，天下尽行诈。不信天下人，其间无真话。

《招司马实游夏圃》宋代·邵雍
两霁景自好，秋深天未寒。可能乘兴否，夏圃上盘桓。

《知识吟》宋代·邵雍
目见之谓识，耳闻之谓知。奈何知与识，天下亦常稀。

《知识吟》宋代·邵雍
曾见方言识，曾闻始谓知。奈何知与识，天下亦常稀。

《至诚吟》宋代·邵雍
不多求故得，不杂学故明。欲得心常明，无过用至诚。

《至灵吟》宋代·邵雍
至灵之谓人，至贵之谓君。明则有日月，幽则有鬼神。

《自凤州还至秦川驿寄守倅薛姚二君》宋代·邵雍
欢聚九十日，回首都如梦。明月与清江，东轩又难共。

《自庆吟》宋代·邵雍
俗阜知君德，时和见帝功。况吾生长老，俱在太平中。

《自余吟》宋代·邵雍
身生天地后，心在天地前。天地自我出，自余何足言。

《杂怨》明朝·邹亮
漾舟采芙蓉，回桡过莲浦。与君剖莲房，试看谁心苦。

《古意》明朝·邹亮
妾如江边花，君如江上水。花落随水流，东风吹不起。

《辞世》宋代·邹希衍
戌亥重逢日，干坤透迥时。幻身今已脱，明日有丹梯。

《鹭鸶小景》明朝·邹氏
联拳属玉儿，飞向矶头立。秋寒雪不消，点破江天碧。

《寄萧颖士补正字》唐朝·邹象先
六月度开云，三峰玩山翠。尔时黄绶屈，别后青云致。

《读史》宋代·郑侠
乱亡由佞舌，览古每嗟吁。拟刻奸谀像，申明两观诛。

《芳沚亭》宋代·郑侠
澄流良湜湜，幽藻还漪漪。不是采蘩手，芬芳长自持。

《孤屿亭》宋代·郑侠
峰峦何迤逦，天际相依倚。如何是孤屿，独立澄明裹。

《集鸥渚》宋代·郑侠
主人无机心，兕虎皆可入。君看小渚中，岂特群鸥集。

《论诚》宋代·郑侠
万事以诚立，不诚心不专。诚心非铁石，铁石被诚穿。

《忘机亭》宋代·郑侠
凫鸥近隼旟，亭阴戏鲂鳟。我自无机心，忘机成戏论。

《春到村居好四绝》宋代·郑刚中
春至村居好，枯肠饱可图。笋尖将露角，麦秀欲生须。

《春到村居好四绝》宋代·郑刚中
春到村居好，清明欲禁烟。乱红桃下雨，轻白柳飞绵。

《春到村居好四绝》宋代·郑刚中
春到村居好，茅檐日渐长。杯深新酒滑，焙暖早茶香。

《春到村居好四绝》宋代·郑刚中
春到村居好，园林兴味长。蚕食桑眼出，蜂趁密脾忙。

《即事五首》宋代·郑刚中
古寺孤云际，寒斋落叶中。消愁惟是酒，无奈酒尊空。

《即事五首》宋代·郑刚中
日暮鸟雀瞑，空庭风雨悲。方知古今梦，同寄老槐枝。

《酒尽》宋代·郑刚中
落花无夜雨，孤坐减春愁。黑折瓶俱罄，谁能为我谋。

《潞公与梅圣俞论古人有纯用平声字为诗如枯桑》宋代·郑刚中
久雨闭陋室，薜荔络败壘。乙子语大慧，我听勿入耳。

《潞公与梅圣俞论古人有纯用平声字为诗如枯桑》宋代·郑刚中
具酒作社饮，此事古介始。孰肯具果蔬，被肘醉子美。

《潞公与梅圣俞论古人有纯用平声字为诗如枯桑》宋代·郑刚中
节物暗老我，壮志物未已。事业力自致，贵贱命可委。

《潞公与梅圣俞论古人有纯用平声字为诗如枯桑》宋代·郑刚中
案上具笔砚，砌下秀菊杞。我顾乏大屋，尚赖有此尔。

《偶书》宋代·郑刚中
何时见池馆，一二佳友生。酣饮入深夜，竹间灯火明。

《浦江道中》宋代·郑刚中
惊忧度岁月，靡觉佳序临。玉露破金菊，方知秋气深。

《柴门》明朝·郑善夫
凉月光不了，照我芳桂丛。白凫如人长，来往柴门东。

《柴门》明朝·郑善夫
家住白湖阳，习见风波事。苕荻何苍苍，乱我兰与芷。

《幼女词》明朝·郑嘉
下床着新衣，初学小姑拜。低头羞见人，双手结裙带。

《清音亭》宋代·郑国辅
山泉潄玉琴，尘世谁知音。植杖憩于此，顿消名利心。

《云根石》宋代·郑国辅
满耳环佩声，云根线寒玉。雨过勿雷吼，老龙鼾正熟。

《留秋送刘冲倩》明朝·郑如英
我欲留秋住，寒衣不忍裁。归期何用速，尚有小桃开。

《青山》明朝·郑崐
把酒对崔嵬，青山颜亦开。吾嗟不如女，曾见古人来。

《春怨》明朝·郑惟勉
玉砌绣青苔，花落香泥湿。下帘奏云和，春风复吹入。

《送苏尚书赴益州》唐朝·郑惟忠
离忧将岁尽，归望逐春来。庭花如有意，留艳待人开。

《咏黄莺儿》唐朝·郑愔
欲转声犹涩，将飞羽未调。高风不借便，何处得迁乔。

《百舌》唐朝·郑愔
百舌鸣高树，弄音无常则。借问声何烦，末俗不尚默。

《幼作》唐朝·郑愚
台山初罢雾，岐海正分流。渔浦飏来笛，鸿逵翼去舟。

《拟权龙褒体赠鄠县李令及寄朝右》唐朝·郑愚
鄠县李长官，横琴膝上弄。不闻有政声，但见手子动。

《子夜歌三首》明朝·郑旦
欲织双鸳鸯，终日才成匹。寄君作香囊，长得系肘腋。

《旱行》明朝·郑明选
鸡鸣客下床，出门天未曙。山黑不见人，但闻马蹄去。

《偶题》明朝·郑梦周
赤叶明村径，清泉漱竹根。地偏车马少，山气自黄昏。

《状江南·孟秋》唐朝·郑概
江南孟秋天，稻花白如毡。素腕惭新藕，残妆妒晚莲。

《福宁州蓝溪寺前蒙井》宋代·郑樵
静涵空碧色，泻自翠微巅。品题当第一，不让慧山泉。

《和李德裕房公旧竹亭闻琴》唐朝·郑浣
石室寒飙骛，孙枝雅器裁。坐来山水操，弦断吊遗埃。

《峭壁兰》清朝·郑燮
峭壁一千尺，兰花在空碧。下有采樵人，伸手折不得。

《题画兰》清朝·郑燮
兰草已成行，山中意味长。坚贞还自抱，何事斗群芳。

《竹》清朝·郑燮
一节复一节，千枝攒万叶。我自不开花，免撩蜂与蝶。

《出都次南顿》宋代·郑獬
驻马绿阴下，离人正忆家。可怜桃李树，犹有未开花。

《句》宋代·郑獬
未识春风面，先闻乐府名。洗妆浓出塞，进艇客登瀛。

《齐山晚归》宋代·郑獬
饮散齐山晚，夕阳秋浦红。不须鞭五马，十里听松风。

《祈雨》宋代·郑獬
平地三尺雨，农家三尺金。我愿此雨力，生穗长如林。

《松滋褚都督义门》宋代·郑獬
贞观得奇士，子孙宅荆土。一家五百口，六世同所处。

《题僧文莹所居壁》宋代·郑獬
西湖频送客，绿波舟楫轻。春入萝径静，浪花翻远晴。

《酴醾》宋代·郑獬
清香无物敌，粉叶自成围。白玉珑璁髻，珍珠缨络衣。

《紫花砚》宋代·郑獬
耕得紫玻璃，凿成天马蹄。润应通月窟，洗合就云溪。

《江头别》明朝·郑琰
江风今夜寒，郎且江边住。拂晓上楼看，郎船不知处。

《赠仙居宰陈述古》宋代·郑穆
我爱仙居宰，接人推至诚。一官崖岸绝，百志惠慈生。

《题中书壁》唐朝·郑綮
侧坡蛆蜫蜦，蚁子竞来拖。一朝白雨中，无钝无喽罗。

《经慈涧题》唐朝·郑繇
岸与恩同广，波将慈共深。涓涓劳日夜，长似下流心。

《闺情》唐朝·郑虔
银钥开香阁，金台照夜灯。长征君自惯，独卧妾何曾。

《别亲朋》唐朝·郑蜀宾
畏途方万里，生涯近百年。不知将白首，何处入黄泉。

《池州》宋代·郑许
嶂没千重雾，江涵万里天。湘潭送波浪，吴楚会风烟。

《临刑诗》唐朝·郑颋
幻生还幻灭，大幻莫过身。安心自有处，求人无有人。

《途中口号》唐朝·郭向
抱玉三朝楚，怀书十上秦。年年洛阳陌，花鸟弄归人。

《秋池一枝莲》唐朝·郭恭
秋至皆零落，凌波独吐红。托根方得所，未肯即随风。

《客中春晚》明朝·郭登
远塞书难寄，空庭花自开。旧巢双燕子，今岁不曾来。

《春日游山偶成》明朝·郭登
林下扶藤杖，溪边整葛巾。春风莫相妒，不是折花人。

《西□》宋代·郭祥正
远近皆僧刹，西□八九家。得鱼无卖处，沽酒入芦花。

《阳春曲》元朝·郭翼
柳色青堪把，樱花雪未干。宫中裁白苎，犹怯剪刀寒。

《汴堤乐》元朝·郭翼
已信堤名汴，谁教柳姓杨。龙舟行乐地，不得复归唐。

《王孙曲》元朝·郭翼
春来百种草，无那怨王孙。迷却郎归路，萋萋不断根。

《和李长吉马诗》元朝·郭翼
神骏知无匹，骁腾绝域来。流沙一丈雪，夜拂白龙堆。

《和李长吉马诗》元朝·郭翼
天子飞黄马，牵来赐近臣。玉阶新雨过，风衮落花尘。

《和李长吉马诗》元朝·郭翼
内厩玉花骢，斑斑喷肉鬃。奚官新浴罢，沙苑踏春风。

《和李长吉马诗》元朝·郭翼
佛郎通上国，万里进龙媒。晓日开阊阖，虹光射玉台。

《和李长吉马诗》元朝·郭翼
天马谁能驭，和鸾驾紫微。年年清暑去，霹雳逐龙飞。

《桓王墓》元朝·郭翼
客行古城下，下有桓王墓。古城多秋草，牛羊下来暮。

《湘弦曲》元朝·郭翼
竹啼非染露，山眩乃疑云。灵瑟传神语，休令帝子闻。

《东郊赋诗》唐朝·郭震
今日出东郊，东郊好春色。青青原上草，莫放征马食。

《村舍》明朝·金净
水乡丰德郡，萧寺远浮烟。地近村灯近，天垂水气连。

《采菱曲》明朝·金銮
采菱秋水旁，惊起双鸳鸯。独自唱歌去，风吹荇带长。

《有怀》明朝·金銮
怅望隔江云，春来不见君。歌声与流水，俱在梦中闻。

《银河》明朝·金銮
月出影渐没，夜深光倍明。鹊毛看又尽，填到几时平。

《送王郎中》唐朝·钱
惜别远相送，却成惆怅多。独归回首处，争那暮山何。

《夜泊西江》明朝·钱宰
绿树如韦曲，澄江似谢家。暖云巢燕子，清露湿梨花。

《春日闲居》明朝·钱宰
霁日檐牙落，光风瓦上生。草晴跳蚱蜢，花暖困狸狌。

《题画菜》明朝·钱宰
绿酒交春熟，灯花入夜开。两畦堪小摘，不见故人来。

《题画菜》明朝·钱宰
今日荷锄倦，嘉蔬没四垣。客来春酒绿，风雨夜开园。

《秋江晚渡》明朝·钱宰
落日归棹缓，沧江秋思加。双鳞上荷叶，一雁下蘋花。

《牧牛图》明朝·钱宰
野老春耕歇，溪儿晚牧过。夕阳牛背笛，强似饭牛歌。

《采菱曲》明朝·钱宰
绿柳横塘曲，沧湾是妾家。菱歌不解唱，秋水照荷花。

《采菱曲》明朝·钱宰
落日浣纱渚，菱歌唱晚风。解衣濯秋水，乘月采芙蓉。

《采菱曲》明朝·钱宰
溪上采莲女，秋波照晚妆。心如莲子苦，情似藕丝长。

《采菱曲》明朝·钱宰
荷叶纫为佩，芙蓉缉作裳。妾心花下藕，节节是秋霜。

《题翎毛小景》明朝·钱宰
红子秋树老，黄花晚节寒。幽禽双白颊，托尔一枝安。

《江南曲》明朝·钱百川
湖南采莲花，湖北采莲叶。回头见郎来，低头理双楫。

《言怀》唐朝·钱起
夜月霁未好，云泉堪梦归。如何建章漏，催著早朝衣。

《和张仆射塞下曲》唐朝·钱起
月黑雁飞高，单于夜遁逃。欲将轻骑逐，大雪满弓刀。

《送李明府去官》唐朝·钱起
谤言三至后，直道叹何如。今日蓝溪水，无人不夜鱼。

《赴章陵酬李卿赠别》唐朝·钱起
一官叨下秩，九棘谢知音。芳草文园路，春愁满别心。

《郎员外见寻不遇》唐朝·钱起
轩骑来相访，渔樵悔晚归。更怜垂露迹，花里点墙衣。

《过李侍御宅》唐朝·钱起
不见承明客，愁闻长乐钟。马卿何早世，汉主欲登封。

《宿洞口馆》唐朝·钱起
野竹通溪冷，秋泉入户鸣。乱来人不到，芳草上阶生。

《九日寄侄箊箕等》唐朝·钱起
采菊偏相忆，传香寄便风。今朝竹林下，莫使桂尊空。

《梨花》唐朝·钱起
艳静如笼月，香寒未逐风。桃花徒照地，终被笑妖红。

《题崔逸人山亭》唐朝·钱起
药径深红藓，山窗满翠微。羡君花下酒，蝴蝶梦中飞。

《蓝田溪杂咏二十二首·登台》唐朝·钱起
望山登春台，目尽趣难极。晚景下平阡，花际霞峰色。

《蓝田溪杂咏二十二首·板桥》唐朝·钱起
静宜樵隐度，远与车马隔。有时行药来，喜遇归山客。

《蓝田溪杂咏二十二首·石井》唐朝·钱起
片霞照仙井，泉底桃花红。那知幽石下，不与武陵通。

《蓝田溪杂咏二十二首·古藤》唐朝·钱起
引蔓出云树，垂纶覆巢鹤。幽人对酒时，苔上闲花落。

《蓝田溪杂咏二十二首·晚归鹭》唐朝·钱起
池上静难厌，云间欲去晚。忽背夕阳飞，乘兴清风远。

《蓝田溪杂咏二十二首·洞仙谣》唐朝·钱起
几转到青山，数重度流水。秦人入云去，知向桃源里。

《蓝田溪杂咏二十二首·药圃》唐朝·钱起
春畦生百药，花叶香初霁。好容似风光，偏来入丛蕙。

《蓝田溪杂咏二十二首·石上苔》唐朝·钱起
净与溪色连，幽宜松雨滴。谁知古石上，不染世人迹。

《蓝田溪杂咏二十二首·窗里山》唐朝·钱起
远岫见如近，千里一窗里。坐来石上云，乍谓壶中起。

《蓝田溪杂咏二十二首·竹间路》唐朝·钱起
暗归草堂静，半入花园去。有时载酒来，不与清风遇。

《蓝田溪杂咏二十二首·竹屿》唐朝·钱起
幽鸟清涟上，兴来看不足。新篁压水低，昨夜鸳鸯宿。

《蓝田溪杂咏二十二首·砌下泉》唐朝·钱起
穿云来自远，激砌流偏驶。能资庭户幽，更引海禽至。

《蓝田溪杂咏二十二首·戏鸥》唐朝·钱起
乍依菱蔓聚，尽向芦花灭。更喜好风来，数片翻晴雪。

《蓝田溪杂咏二十二首·远山钟》唐朝·钱起
风送出山钟，云霞度水浅。欲知声尽处，鸟灭寥天远。

《蓝田溪杂咏二十二首·东陂》唐朝·钱起
永日兴难望，掇芳春陂曲。新晴花枝下，爱此苔水绿。

《蓝田溪杂咏二十二首·池上亭》唐朝·钱起
临池构杏梁，待客归烟塘。水上褰帘好，莲开杜若香。

《蓝田溪杂咏二十二首·衔鱼翠鸟》唐朝·钱起
有意莲叶间，瞥然下高树。擘波得潜鱼，一点翠光去。

《蓝田溪杂咏二十二首·石莲花》唐朝·钱起
幽石生芙蓉，百花惭美色。远笑越溪女，闻芳不可识。

《蓝田溪杂咏二十二首·潺湲声》唐朝·钱起
乱石跳素波，寒声闻几处。飕飕暝风引，散出空林去。

《蓝田溪杂咏二十二首·松下雪》唐朝·钱起
虽因朔风至，不向瑶台侧。唯助苦寒松，偏明后凋色。

《蓝田溪杂咏二十二首·田鹤》唐朝·钱起
田鹤望碧霄，舞风亦自举。单飞后片雪，早晚及前侣。

《蓝田溪杂咏二十二首·题南陂》唐朝·钱起
家住凤城南，门临古陂曲。时怜上林雁，半入池塘宿。

《蓝田溪杂咏二十二首·伤秋》唐朝·钱起
岁去人头白，秋来树叶黄。搔头向黄叶，与尔共悲伤。

《逢侠者》唐朝·钱起
燕赵悲歌士，相逢剧孟家。寸心言不尽，前路日将斜。

《闺思》明朝·钱逊
望断伤春眼，湘帘懒上钩。落花深院静，鹦鹉对人愁。

《天津桥望洛城残雪》唐朝·阎济美
新霁洛城端，千家积雪寒。未收清禁色，偏向上阳残。

《秋闺》明朝·阮汉闻
狼胥未易封，癙思不可道。秋闺刀尺声，催白边城草。

《石城乐》明朝·阮自华
客有歌阳春，阳春在石城。石城二三月，花与侬齐年。

《题宣风驿》宋代·阮阅
浅浅泸潇水，粼粼碧玉光。马蹄飞电疾，突过板桥霜。

《北高峰》宋代·阳枋
上到皮高峰，京城一方册。天边极双眸，云阔海门白。

《秤锤峡》宋代·阳枋
秤锤盘巨石，藏重亦藏轻，待出持衡手，一匡天下平。

《癸未守岁》宋代·阳枋
岁宜乡里守，杯共弟兄衔。明日人相问，行年五十三。

《湖口和全父弟韵》宋代·阳枋
翻阳湖口县，山合锁人烟。石壁排屏翠，临江障百川。

《逆境风返顺和东翔侄韵》宋代·阳枋
观国丹心切，横舟绿水迟。东君如有意，风返晓江吹。

《赠范晔》南北朝·陆凯
折花逢驿使，寄与陇头人。江南无所有，聊寄一枝春。

《秋夜独坐》明朝·陆师道
寂寂复寥寥，寒灯挂环堵。犬吠何处村，虫喧今夜雨。

《弩台》明朝·陆弼
百战余荒台，南归士无几。草木向人啼，或是六朝鬼。

《萤苑》明朝·陆弼
西苑无人归，秋色扬州早。伤心辇路傍，依旧多腐草。

《富林春晓》明朝·陆德蕴
旭日始启旦，鸟声出烟萝。草堂检春事，花落风檐多。

《溪桥晓市》明朝·陆德蕴
石梁双跨溪，虹影倒涵水。斜月未堕烟，烟中市声起。

《子夜歌》明朝·陆文组
染蘖作侬衾，持冰置侬枕。城乌夜夜啼，苦寒不成寝。

《王侯挽歌辞》魏晋·陆机
孤魂虽有识。良接难为符。操心玄芒内。注血治鬼区。

《赠顾彦先诗》魏晋·陆机
清夜不能寐。悲风入我轩。立影对孤躯。哀声应苦言。

《为顾彦先作诗》魏晋·陆机
肃肃素秋节。湛湛浓露凝。太阳夙夜降。少阴忽已升。

《三月三日诗》魏晋·陆机
迟迟暮春日。天气柔且嘉。元吉隆初巳。濯秽游黄河。

《东宫诗》魏晋·陆机
软颜收红蕊。玄鬓吐素华。冉冉逝将老。咄咄奈老何。

《春咏》魏晋·陆机
节运同可悲。莫若春气甚。和风未及燠。遗凉清且凛。

《诗》魏晋·陆机
太素卜令宅。希微启奥基。玄冲纂懿文。虚无承先师。

《诗》魏晋·陆机
澄神玄漠流。栖心太素域。弭节欣高视。俟我大梦觉。

《诗》魏晋·陆机
老蚕晚绩缩。老女晚嫁辱。曾不如老鼠。翻飞成蝙蝠。

《诗》魏晋·陆机
轨迹未及安。长辔忽已整。道遐觉日短。忧深使心褊。

《诗》魏晋·陆机
惆怅怀平素。岂乐于兹同。岂宴栖末景。游豫蹑余踪。

《题奉国寺》唐朝·陆海
新秋夜何爽，露下风转凄。一磬竹林外，千灯花塔西。

《题龙门寺》唐朝·陆海
窗灯林霭里，闻磬水声中。更与龙华会，炉烟满夕风。

《途中》明朝·陆深
晓行不知程，梦醒闻细浪。曙月逐鸡声，棹歌来枕上。

《惊雪》唐朝·陆畅
怪得北风急，前庭如月辉。天人宁许巧，剪水作花飞。

《闻早蝉》唐朝·陆畅
落日早蝉急，客心闻更愁。一声来枕上，梦里故园秋。

《别刘端公》唐朝·陆畅
连骑出都门，秋蝉噪高柳。落日辞故人，自醉不关酒。

《秋水亭》明朝·陆粲
夷门秋水亭，梁王古台下。台前旧堤路，尽日无车马。

《相和歌辞·子夜四时歌四首·春歌》唐朝·陆龟蒙
山连翠羽屏，草接烟华席。望尽南飞燕，佳人断信息。

《相和歌辞·子夜四时歌四首·夏歌》唐朝·陆龟蒙
兰眼抬露斜，莺唇映花老。金龙倾漏尽，玉井敲冰早。

《相和歌辞·子夜四时歌四首·秋歌》唐朝·陆龟蒙
凉汉清泬寥，衰林怨风雨。愁听络纬唱，似与羁魂语。

《相和歌辞·子夜四时歌四首·冬歌》唐朝·陆龟蒙
南光走冷圭，北籁号空木。年年任霜霰，不减筼筜绿。

《古意》唐朝·陆龟蒙
君心莫淡薄，妾意正栖托。愿得双车轮，一夜生四角。

《春晓》唐朝·陆龟蒙
春庭晓景别，清露花逦迤。黄蜂一过慵，夜夜栖香蕊。

《杂兴》唐朝·陆龟蒙
桃李傍檐楹，无人赏春华。时情重不见，却忆菖蒲花。

《洞房怨》唐朝·陆龟蒙
玉锸朝扶鬓，金梯晚下台。春衫将别泪，一夜两难裁。

《江行》唐朝·陆龟蒙
酒旗菰叶外，楼影浪花中。醉帆张数幅，唯待鲤鱼风。

《南塘曲》唐朝·陆龟蒙
妾住东湖下，郎居南浦边。闲临烟水望，认得采菱船。

《夕阳》唐朝·陆龟蒙
渡口和帆落，城边带角收。如何茂陵客，江上倚危楼。

《残雪》唐朝·陆龟蒙
桂冷微停素，峰干不遍岚。何谿背林处，犹覆定僧庵。

《古态》唐朝·陆龟蒙
古态日渐薄，新妆心更劳。城中皆一尺，非妾髻鬟高。

《大堤》唐朝·陆龟蒙
大堤春日暮，骢马解镂衢。请君留上客，容妾荐雕胡。

《金陵道》唐朝·陆龟蒙
北雁行行直，东流澹澹春。当时六朝客，还道帝乡人。

《离骚》唐朝·陆龟蒙
天问复招魂，无因彻帝阍。岂知千丽句，不敌一谗言。

《对酒》唐朝·陆龟蒙
后代称欢伯，前贤号圣人。且须谋日富，不要道家贫。

《寄南岳客乞灵芜香》唐朝·陆龟蒙
闻说融峰下，灵香似反魂。春来正堪采，试为劚云根。

《山阳燕中郊乐录》唐朝·陆龟蒙
淮上能无雨，回头总是情。蒲帆浑未织，争得一欢成。

《偶作》唐朝·陆龟蒙
双眉初出茧，两鬓正藏鸦。自有王昌在，何劳近宋家。

《有示》唐朝·陆龟蒙
相对莫辞贫，蓬蒿任塞门。无情是金玉，不报主人恩。

《早春》唐朝·陆龟蒙
雨冷唯添暑，烟初不著春。数枝花颣小，愁杀扈芳人。

《芙蓉》唐朝·陆龟蒙
闲吟鲍照赋，更起屈平愁。莫引西风动，红衣不耐秋。

《春思》唐朝·陆龟蒙
怨莺新语涩，双蝶斗飞高。作个名春恨，浮生百倍劳。

《乐府杂咏六首·双吹管》唐朝·陆龟蒙
长短裁浮筠，参差作飞凤。高楼微月夜，吹出江南弄。

《乐府杂咏六首·东飞凫》唐朝·陆龟蒙
裁得尺锦书，欲寄东飞凫。胫短翅亦短，雌雄恋菰蒲。

《乐府杂咏六首·花成子》唐朝·陆龟蒙
春风等君意，亦解欺桃李。写得去时真，归来不相似。

《乐府杂咏六首·月成弦》唐朝·陆龟蒙
孤光照还没，转益伤离别。妾若是嫦娥，长圆不教缺。

《乐府杂咏六首·孤烛怨》唐朝·陆龟蒙
前回边使至，闻道交河战。坐想鼓鞞声，寸心攒百箭。

《乐府杂咏六首·金吾子》唐朝·陆龟蒙
嫁得金吾子，常闻轻薄名。君心如不重，妾腰徒自轻。

《子夜四时歌·夏》唐朝·陆龟蒙
兰眼抬路斜，莺唇映花老。金龙倾漏尽，玉井敲冰早。

《子夜四时歌·冬》唐朝·陆龟蒙
南云走冷圭，北籁号空木。年年任霜霰，不减筼筜绿。

《回文》唐朝·陆龟蒙
静烟临碧树，残雪背晴楼。冷天侵极戍，寒月对行舟。

《叠韵山中吟》唐朝·陆龟蒙
琼英轻明生，石脉滴沥碧。玄铅仙偏怜，白帻客亦惜。

《双声溪上思》唐朝·陆龟蒙
溪空唯容云，木密不陨雨。迎渔隐映间，安问讴雅橹。

《出山二首》宋代·陈与义
阴岩不知晴，路转见朝日。独行修竹尽，石崖千丈碧。

《出山二首》宋代·陈与义
山空樵斧响，隔岭有人家。日落潭照树，川明风动花。

《衡岳道中》宋代·陈与义
城中望衡山，浮云作飞盖。朅来岩谷游，却在浮云外。

《衡岳道中》宋代·陈与义
危亭见上方，林壑带残阳。今日岂无恨，重游却味长。

《九日示大圆洪智》宋代·陈与义
自得休心法，悠然不赋诗。忽逢重九日，无奈菊花枝。

《九月八日戏作两绝句示妻子》宋代·陈与义
今夕知何夕，都如未病时。重阳莫草草，剩作几篇诗。

《九月八日戏作两绝句示妻子》宋代·陈与义
小瓮今朝熟，无劳问酒家。重阳明日是，何处有黄花。

《绝句》宋代·陈与义
野鸭飞无数，桃花湿满枝。竹舆鸣细雨，山客有新诗。

《蜡梅四绝句》宋代·陈与义
花房小如许，铜剪黄金涂。中有万斛香，与君细细输。

《蜡梅四绝句》宋代·陈与义
来从底处所，黄露满衣湿。缘憨翻得怜，亭亭倚风立。

《蜡梅四绝句》宋代·陈与义
奕奕金仙面，排行立晓晴。殷勤夜来雪，少住作珠璎。

《蜡梅四绝句》宋代·陈与义
亭亭金步摇，朝日明汉宫。当时好光景，一似此园中。

《梅花两绝句》宋代·陈与义
客行满山雪，香处是梅花。丁宁明月夜，认取影横斜。

《梅花两绝句》宋代·陈与义
晓天青脉脉，玉面立疏篱。山中尔许树，独自费人诗。

《入山二首》宋代·陈与义
出山复入山，路随溪水转。东风不惜花，一暮都开遍。

《入山二首》宋代·陈与义
都迷去时景，策杖烟漫漫。微雨洗春色，诸峰生晚寒。

《题持约画轴》宋代·陈与义
日落川更阔，烟生山欲浮。舟中有闲地，载我得同游。

《同家弟赋蜡梅诗得四绝句》宋代·陈与义
朱朱与白白，著意待春开。那知洞房里，已傍额黄来。

《同家弟赋蜡梅诗得四绝句》宋代·陈与义
韵胜谁能舍，色庄那得亲。朝扬一映树，到骨不留尘。

《同家弟赋蜡梅诗得四绝句》宋代·陈与义
黄罗作广袂，绛帐作中单。人间谁敢着，留得护春寒。

《同家弟赋蜡梅诗得四绝句》宋代·陈与义
一花香十里，更值满枝开。承恩不在貌，谁敢斗香来。

《与夏致宏孙信道张巨山同集涧边以散发岩岫为》宋代·陈与义
哦诗谷虚响，散发下岩半。披丛涧影摇，集鸟纷然散。

《与夏致宏孙信道张巨山同集涧边以散发岩岫为》宋代·陈与义
乱石披浅流，水纹如绀发。驰晖忽西没，林光相映发。

《与夏致宏孙信道张巨山同集涧边以散发岩岫为》宋代·陈与义
举头山围天，濯足树映潭。山中记今日，四士集空岩。

《与夏致宏孙信道张巨山同集涧边以散发岩岫为》宋代·陈与义
张子卧石榻，夏子理泉窦。孙子独不言，搘颐数烟岫。

《正月十六日夜二绝》宋代·陈与义
正月十六夜，竹篱田父家。明月照树影，满山如龙蛇。

《正月十六日夜二绝》宋代·陈与义
二更风薄竹，悲吟连夜分。村西递余韵，应胜此间闻。

《律诗三十韵仅存二韵》宋代·陈东
山岳遭埋没，乾坤着蔽蒙。已成堆积势，渐费扫除功。

《嗤人面黑》宋代·陈亚
笑似乌梅裂，啼如豉汗流。眉间粘帖子，已上是幞头。

《惜竹》宋代·陈亚
出槛亦不翦，从教长旧丛。年年到朱夏，叶叶是清风。

《戏答杨球》宋代·陈亚
蒙君遗长牋，语意如何说。请看身上衣，裩中本无蝎。

《山中吟》宋代·陈允平
平生独爱山，日日频跻攀。自得山中趣，结庐万山间。

《山中吟》宋代·陈允平
山西茂林麓，中有盘旋谷。飘飘双凤凰，飞立山上玉。

《山中吟》宋代·陈允平
日出华山阳，月出庐山岗。巫山云漠漠，雁山烟苍苍。

《山中吟》宋代·陈允平
东望泰岳松，西望苍梧竹。知心侣渔樵，忘情友麋鹿。

《山中吟》宋代·陈允平
山深春亦寒，野鸟声绵蛮。山花随处发，香风吹幽兰。

《山中吟》宋代·陈允平
夏日飞火云，枕簟访深僻。坐此松竹林，冰泉嗽寒石。

《山中吟》宋代·陈允平
西风凉萧萧，雁过秋空高。时有岩桂发，落叶飞长皋。

《山中吟》宋代·陈允平
三冬气凛冽，独立千崖雪。横斜溪上梅，影落溪桥月。

《山中吟》宋代·陈允平
身在此山中，闲情薄太空。行歌白云里，白云连崆洞。

《山中吟》宋代·陈允平
朝餐山上霞，莫采山下药。安得山中人，共跨山头鹤。

《偶题》唐朝·陈去疾
魂梦天南垂，宿昔万里道。池台花气深，到处生春草。

《姑苏灵岩寺》宋代·陈善
山僧不好古，改作任所欲。洞荒径已迷，廊空响谁续。

《夜泊浣城村舍》明朝·陈子文
孤舟小泊初，远寺疏钟起。茅屋两三家，悬灯深树里。

《题田洗马游岩桔槔》唐朝·陈子昂
望苑长为客，商山遂不归。谁怜北陵井，未息汉阴机。

《题祀山烽树赠乔十二侍御》唐朝·陈子昂
汉庭荣巧宦，云阁薄边功。可怜骢马使，白首为谁雄。

《初入峡苦风寄故乡亲友》唐朝·陈子昂
故乡今日友。欢会坐应同。宁知巴峡路。辛苦石尤风。

《古意题徐令壁》唐朝·陈子昂
白云苍梧来。氛氲万里色。闻君太平世。栖泊灵台侧。

《丹阳作》宋代·陈存
暂入新丰市，犹闻旧酒香。抱琴沽一醉，尽日卧垂杨。

《丹阳作》宋代·陈存
暂入新丰市，犹闻旧酒香。抱琴沽一醉，尽日卧垂杨。

《赠张叔亨侍御》明朝·陈宪章
天下元无事，劳劳我有心。相携沙上语，山月二更深。

《访客舟中》明朝·陈宪章
船中酒多少，船尾阁春沙。恰到溪穷处，山山枳壳花。

《潮阳作》宋代·陈尧佐
景淡花初落，寒生海上潮。门前归北路，微雨柳垂条。

《潮阳作》宋代·陈尧佐
静院莺啼竹，幽阑蝶在花。登临转惆怅，斜日两三家。

《古寺偈》宋代·陈尧佐
殿古寒炉空，流尘暗金碧。独坐偶无人，又得真消息。

《国清寺》宋代·陈尧佐
南越第一寺，偶来心地真。却嫌桥下水，流去入红尘。

《诗一首》宋代·陈尧佐
雨网蛛丝断，风枝鸟梦摇。诗家零落景，采拾合如樵。

《题朝元阁》宋代·陈尧佐
朝元高阁迥，秋毫无隐情。浮云忽以蔽，不见渔阳城。

《天圣间入参大政复寄题二章》宋代·陈尧佐
罗浮山下郡，楼阁枕沧溟。谁得闲中意，清风野吏亭。

《天圣间入参大政复寄题二章》宋代·陈尧佐
山好曾留句，城高复创亭。登临千万境，谁与画为屏。

《闲步过芳菲园》宋代·陈尧佐
尽日芳菲园，不见芳菲好。茂草与斜阳，脈脈情多少。

《次韵少游春江秋野图二首》宋代·陈师道
翰墨功名里，江山富贵人。倏看双鸟下，已负百年身。

《次韵少游春江秋野图二首》宋代·陈师道
江清风偃木，霜落雁横空。若个丹青里，犹须著此翁。

《绝句》宋代·陈师道
斫水水可断，续弦弦可完。如何郑公客，不作百年看。

《北渚》宋代·陈师道
南荡不可度，北渚风浪生。向来狐兔迹，已复蛟鼍鸣。

《和豫章公黄梅二首》宋代·陈师道
寒里一枝春，白间千点黄。道人不好色，行处若为香。

《和豫章公黄梅二首》宋代·陈师道
色轻花更艳，体弱香自永。玉质金作裳，山明风弄影。

《黄梅五首》宋代·陈师道
异色深宜晚，生香故触人。不施千点白，别作一家春。

《黄梅五首》宋代·陈师道
旧鬓千丝白，新梅百叶黄。留花如有待，迷国更须香。

《黄梅五首》宋代·陈师道
冉冉梢头绿，婷婷花下人。欲传千里信，暗折一枝春。

《黄梅五首》宋代·陈师道
黄里含真意，春容带薄寒。欲知谁称面，遍插一枝看。

《黄梅五首》宋代·陈师道
花里重重叶，钗头点点黄。只应报春信，故作著人香。

《江湖堂》宋代·陈师道
莫爱西湖好，涓涓去不回。无情是江水，犹解及时来。

《巨野二首》宋代·陈师道
红落芙蕖晚，青深蒲稗秋。平湖无过鸟，鸣鼓有行舟。

《巨野二首》宋代·陈师道
蒲港侵衣绿，莲塘乱眼红。将身供世事，结缆待回风。

《眠云斋》宋代·陈师道
已是登临晚，长须爱惜春。终当捐世事，来往卧云人。

《拟李义山柳枝词五首》宋代·陈师道
江青沙日暖，雄鸭雌鸳鸯。相看不相识，花晚褪红香。

《拟李义山柳枝词五首》宋代·陈师道
嫋嫋东门柳，重重小苑花。为谁须落子，著意莫藏鸦。

《拟李义山柳枝词五首》宋代·陈师道
雨叶不自持，风花故入衣。飞花已无定，忍著恶风吹。

《拟李义山柳枝词五首》宋代·陈师道
伏雌将阿鹜，水陆不相直。鸭鸭横波去，嗝嗝呼不得。

《拟李义山柳枝词五首》宋代·陈师道
莫解丁香结，从教长苦辛。郤因千种恨，别作一家春。

《双樱》宋代·陈师道
并蔕随宜好，连心著意红。只堪惊老眼，持此与谁同。

《萱草》宋代·陈师道
唤作忘忧草，相看万事休。若教花有语，郤解使人愁。

《雁二首》宋代·陈师道
来往违寒暑，飞鸣在稻粱。未知溟海大，不肯过衡阳。

《雁二首》宋代·陈师道
截水无留影，哀空有断群。翅开先作字，行断不成文。

《夜句三首》宋代·陈师道
过雨作秋清，归云放月明。入帘摇竹影，塞耳落洪声。

《夜句三首》宋代·陈师道
老树仍孤秀，秋蟾只独明。何须夜来雨，郤听枕前声。

《夜句三首》宋代·陈师道
短短长长柳，三三五五星。断云当极目，不尽远峰青。

《杨梅》宋代·陈景沂
红实缀青枝，烂漫照前坞。不及杏每时，林间有仙虎。

《杨梅》宋代·陈景沂
止渴不相似，和羹凉亦同。不思五和里，调济荷元功。

《送赵将军》明朝·陈有定
纵横薄海内，不怆别离颜。几载飘零意，秋风一剑寒。

《被收后作诗》明朝·陈有定
失势非人事，重围戟似林。乾坤今已老，不死旧臣心。

《青松》现当代·陈毅
大雪压青松，青松挺且直。要知松高洁，待到雪化时。

《杂咏》明朝·陈汝言
空庭清昼永，花落见春莫。谁念未归人，草色江南路。

《阙题》唐朝·陈润
丈夫不感恩，感恩宁有泪。心头感恩血，一滴染天地。

《送人远宦思亲还乡》宋代·陈深
堂有期颐母，天涯事远游。人生归养乐，薄宦一萍浮。

《题尽扇骑驴踏雪》宋代·陈深
雪没驴腰白，行行诗与催。不枯太清绝，那肯犯寒来。

《题钱舜举写生五首·菊花》宋代·陈深
百卉尽摇落，独傲清霜裹。披榛见黄花，渊明元不死。

《题钱舜举写生五首·青瓜》宋代·陈深
苍然蓝田姿，幽怀莹冰雪。邂逅青门翁，曾救人间蝎。

《题钱舜举写生五首·石榴》宋代·陈深
万里乘槎来，锦衣惊画炫。相逢秋风中，忽发一笑粲。

《题钱舜举写生五首·水仙兰》宋代·陈深
翩翩凌波仙，静挹君子德。平生出处同，相知不易得。

《题钱舜举写生五首·戏婴图》宋代·陈深
秘矣宫中戏，人间那得窥。开图付一笑，能不类儿嬉。

《题秋塘图二首》宋代·陈深
寒塘净如镜，云冷水葓秋。溪鸟无情物，悠悠不解愁。

《题秋塘图二首》宋代·陈深
水落秋菰老，夕寒烟树微。绝为双白鹭，飞去似知几。

《题秋墉小景》宋代·陈深
寒溪上下碧，水鸟去来轻。衰柳伤秋色，应知尽不成。

《题扇上画》宋代·陈深
老树千年古，精灵变化奇。纯阳有道士，独且被渠知。

《题扇上画》宋代·陈深
古木排山立，幽窗傍水开。直疑林处士，独棹小舟回。

《题王立章云山卷》宋代·陈深
岌岌两峰峙，岚光照寺门。青山无今古，白云自朝昏。

《卢公武鹿城隐居》明朝·陈潜夫
悠悠昆阜云，离离鹿城树。牛耕春雨余，野绿照庭户。

《诗》魏晋·陈琳
春天润九野。卉木涣油油。红华纷晔晔。发秀曜中衢。

《诗》魏晋·陈琳
仲尼以圣德。行聘徧周流。遭斥厄陈蔡。归之命也夫。

《诗》魏晋·陈琳
沉沦众庶间。与世无有殊。纡郁怀伤结。舒展有何由。

《诗》魏晋·陈琳
轗轲固宜然。卑陋何所羞。援兹自抑慰。研精于道腴。

《宿陕州横渠铺》宋代·陈璧
独客卧车上，群仆卧车下。车前或明火，时时照牛马。

《题静林寺壁》宋代·陈璧
急涧无停流，行云那得定。不息奔竞心，山林亦非静。

《答瑞岩港老》宋代·陈瓘
示我超然句，能令滞念开。盍移瑞岩刹，为我入城来。

《代书简张天觉》宋代·陈瓘
辟谷非其道，谈空去自然。何如动业地，无愧是神仙。

《海山楼》宋代·陈瓘
胜事荒湮久，高城观阁宜。均劳青琐客，余事海山诗。

《寄饶德操》宋代·陈瓘
旧时饶措大，今日壁头陀。为问安心法，禅儒较几何。

《秀聚亭》宋代·陈瓘
晓色春风里，维舟一小亭。看山浑不倦，待得雪峰青。

《题山石》宋代·陈知柔
山花有空相，江月多清晖。野意写不尽，微吟浩忘归。

《月下登金山》明朝·陈继儒
江平秋万里，山静月三更。彷佛寒烟外，瓜州有雁声。

《赠无瑕上人》明朝·陈继儒
宝剑绣不飞，化作长虹影。霜月照禅床，何如铁衣冷。

《古意》明朝·陈荐夫
黄蘖种作篱，围绕合欢树。不见合欢时，但见生离苦。

《子夜歌》明朝·陈荐夫
不见金钴拏，火盛柄自爇。裁衣持寄郎，郎温侬亦热。

《长儿深生日集经语示之二首》宋代·陈著
惟友于兄弟，惟顺于父母。无忝尔所生，造端乎夫妇。

《长儿深生日集经语示之二首》宋代·陈著
君子之容舒，吉人之辞寡。有常则可矣，欲自得之也。

《次儿瀹以诗四首道各意因两用其韵》宋代·陈著
待食信天公，送穷戒星奴。驾言一煮字，安得三分厨。

《次儿瀹以诗四首道各意因两用其韵》宋代·陈著
弦歌不救鲁，告谕难入巴。世事蛇赴壑，吾生狗丧家。

《次儿瀹以诗四首道各意因两用其韵》宋代·陈著
富贵碧筒醉，褦襶火伞来。何如溪山曲，一笛吹寒梅。

《次儿瀹以诗四首道各意因两用其韵》宋代·陈著
逃不从幼安，放非效玄真。原事尧舜主，或与夔龙亲。

《次儿瀹以诗四首道各意因两用其韵》宋代·陈著
膏粱道之贼，资财人所奴。不如贫而乐，客至菜一厨。

《次儿瀹以诗四首道各意因两用其韵》宋代·陈著
角利蛮与触，幻世慈若巴。当知靠里业，自有书满家。

《次儿瀹以诗四首道各意因两用其韵》宋代·陈著
俗氛炎郁攸，世焰毒恶来。清当友孤竹，隐当友仙梅。

《次儿瀹以诗四首道各意因两用其韵》宋代·陈著
风雷汉臣会，天日唐主真。而曹其勉旃，或者一见亲。

《答妻侄赵良藩问学》宋代·陈著
藩兄欲学书，来问学何如。孝悌为根本，文章特绪余。

《绝句》宋代·陈著
窗晴雨淋沥，花空春寂寞。梦回人不见，愁重酒消索。

《良月二十一日郡庠置酒炉亭劳余出山且取子美》宋代·陈著
人生朝阳露，物变水上波。茫茫宇宙閒，如此道义何。

《良月二十一日郡庠置酒炉亭劳余出山且取子美》宋代·陈著
兰菊不竞芳，鸿燕各有时。可以人不如，大哉义曰随。

《良月二十一日郡庠置酒炉亭劳余出山且取子美》宋代·陈著
知心不用多，流俗未易一。相逢辄矛看，方信有胶漆。

《良月二十一日郡庠置酒炉亭劳余出山且取子美》宋代·陈著
蒲葵裁成扇，瘿木斲为樽。自是山林物，不入纨绮门。

《良月二十一日郡庠置酒炉亭劳余出山且取子美》宋代·陈著
书窗二尺檠，炉亭一樽酒。别去七十年，此乐重回首。

《良月二十一日郡庠置酒炉亭劳余出山且取子美》宋代·陈著
尔来鲁泮新，快睹戴席重。下舂分尺光，乃与此际逢。

《良月二十一日郡庠置酒炉亭劳余出山且取子美》宋代·陈著
草木味自同，樽酒欢相与。旧梦忽以醒，恍不如何所。

《良月二十一日郡庠置酒炉亭劳余出山且取子美》宋代·陈著
四座同寮贤，一和长官契。乐极忘主宾，论到贯粗细。

《良月二十一日郡庠置酒炉亭劳余出山且取子美》宋代·陈著
鸢鱼自飞跃，鸟兔自追奔。中有古道在，难与时情论。

《良月二十一日郡庠置酒炉亭劳余出山且取子美》宋代·陈著
江湖宽相容，风马留更勤。襄阳或可传，北山若为文。

《题扇画东坡》宋代·陈著
形神雪山松，衣巾赤壁风。望之凛凛然，扫退炎尘红。

《题扇画东坡抱琴》宋代·陈著
谓是苏长公，如何抱丝桐。不必穷是非，闻名自生风。

《西上罕岭》宋代·陈著
此去向南西，山高山复低。不逢清话客，已觉倦扶藜。

《夏五朔旦示都儿学书》宋代·陈著
老去眼生花，儿方学画鸦。聊将二十字，要识汝传家。

《续侄溥赏酴醾劝酒二首》宋代·陈著
花有重开日，人无再少年。相逢拌酩酊，何必备芳鲜。

《续侄溥赏酴醾劝酒二首》宋代·陈著
醉时愁亦乐，老去日如年。惯见红相别，欣逢绿又鲜。

《元夕应人求题酒肆镫》宋代·陈著
镫花三五夜，鼓笛十分春。欲见太平事，谁非沈醉人。

《醉中出门得风字》宋代·陈著
残生有今日，一醉得清风。想见羲皇上，人人此乐同。

《感旧》明朝·陈言
歧路三秋别，悠悠关复河。今来数行泪，泉下故人多。

《赋落叶送别》明朝·陈言
落叶乱纷纷，林间起送君。还愁独宿夜，孤客最先闻。

《春思》明朝·陈言
珠箔上银钩，春花压翠楼。笙歌何处响，鹦鹉对人愁。

《和祖择之学士袁州庆丰堂十咏》宋代·陈诜
时丰公事少，笔砚任横斜。环郭江山秀，人情等物华。

《和祖择之学士袁州庆丰堂十咏》宋代·陈诜
有象阶前景，无声膝上琴。何劳今郑卫，视听不关心。

《和祖择之学士袁州庆丰堂十咏》宋代·陈诜
穷谷寓形久，惭无问俗方。文章古刺史，今昔窃馀光。

《和祖择之学士袁州庆丰堂十咏》宋代·陈诜
秽草诛还密，浮萍去又生。辄污如鉴净，有客若为情。

《和祖择之学士袁州庆丰堂十咏》宋代·陈诜
秀泉开旧甃，初试仰山茶。寂寂有馀意，池莲三五花。

《和祖择之学士袁州庆丰堂十咏》宋代·陈诜
园涉日成趣，穷诗嬾缀装。梁间冰雪句，屈指几华长。

《和祖择之学士袁州庆丰堂十咏》宋代·陈诜
洗竹遥出日，流泉到曲池。可怜波万顷，黾勉对沦漪。

《和祖择之学士袁州庆丰堂十咏》宋代·陈诜
道院今犹古，间中事可书。鹭鸥驯不去，谁可得亲疏。

《和祖择之学士袁州庆丰堂十咏》宋代·陈诜
登堂方再月，已许庆丰年。偶继前贤迹，承流颇裕然。

《和祖择之学士袁州庆丰堂十咏》宋代·陈诜
鸿鹄远矰弋，鱼鸟脱池笼。始觉一无物，方知万事空。

《次韵钱粹诸公睡香花四首》宋代·陈造
钩窗玩孤芳，残月衣上明。紫囊拆兰麝，小风弄初晴。

《次韵钱粹诸公睡香花四首》宋代·陈造
幽人睡为乡，长日踵纳息。天香唤醒然，颇复费诗力。

《次韵钱粹诸公睡香花四首》宋代·陈造
辈流魏家芳，要领僧榻梦。翛然目为青，未敢蜚鸿送。

《次韵钱粹诸公睡香花四首》宋代·陈造
小篱护殷鲜，久厌杂芳眩。风烟桃李蹊，一付檀槐战。

《次张学录韵十首》宋代·陈造
俗习有南北，交情无故新。得子班荆地，朴鲁俱淮人。

《次张学录韵十首》宋代·陈造
东邻夜牙筹，西邻晨伊凉。孰知陋巷士，乾坤书一床。

《次张学录韵十首》宋代·陈造
学者闯圣门，贔屭未易入。乡子用深造，以文作梯级。

《次张学录韵十首》宋代·陈造
三吴士渊薮，向我肯论交。尚友忌一乡，同人贵于郊。

《次张学录韵十首》宋代·陈造
烧香为后山，展像拜太虚。谁能作九原，候虫吊寒墟。

《次张学录韵十首》宋代·陈造
张子五车读，笔作蛟龙腾。百战气弥厉，依然短檠灯。

《次张学录韵十首》宋代·陈造
广文无酒钱，到官倏改火。清谭坐萧斋，惟子屡过我。

《次张学录韵十首》宋代·陈造
臛鸭久欲忘，食蛙近亦稍。人言淮浙殊，得饱不汝较。

《次张学录韵十首》宋代·陈造
君才高怀时，从我计已左。要追庄惠尘，挥麈论然可。

《次张学录韵十首》宋代·陈造
众景纷骄蹇，君独著语亲。十诗已椟藏，不与俗子论。

《予七十赵监税见贺以诗次韵》宋代·陈造
平生烛之武，况已雪髯翁。誉我犹时用，君言恐未公。

《再次赠张学录韵十诗》宋代·陈造
解颐匡鼎来，诗语穷益新。政用追前辈，不劳吞吾人。

《再次赠张学录韵十诗》宋代·陈造
再说可双璧，斗酒或西凉。索饭仰屋梁，付子瘿木床。

《再次赠张学录韵十诗》宋代·陈造
杜陵深堂奥，无己掉臂入。裔孙漫睎骥，槃姗取拾级。

《再次赠张学录韵十诗》宋代·陈造
取友英隽场，如子乃石交。进善定见与，言从浚之郊。

《再次赠张学录韵十诗》宋代·陈造
阅世有顺逆，飞埃噎空虚。旷怀略外物，曲士乃拘墟。

《再次赠张学录韵十诗》宋代·陈造
李蔡下中尔，万目指骞腾。何蕃头欲白，秋窗耿青灯。

《再次赠张学录韵十诗》宋代·陈造
张子携诗来，危坐拨芋火。三问笑不对，政恐非助我。

《再次赠张学录韵十诗》宋代·陈造
冷官冷如冰，餬口仅廪稍。藜藿得好客，欠馀不拟较。

《再次赠张学录韵十诗》宋代·陈造
拥衾哦子诗，清梦即淮左。莫年书藏山，舍子谁印可。

《泊上虞驿来日行四首》宋代·陈造
秋雨歇复下，西风微自凉。不妨舟系柳，已贷汗反浆。

《泊上虞驿来日行四首》宋代·陈造
梁湖莽苍外，后去未云迟。县市容吾恋，江潮不汝期。

《泊上虞驿来日行四首》宋代·陈造
溪山可图画，风物忆吾乡。渔艇鸥鹜乱，茅茨菱芡香。

《泊上虞驿来日行四首》宋代·陈造
龙公底戏剧，长啸暝江天。雨鹊翻仍语，风舟舞不前。

《江南乐四首》明朝·陈邦瞻
清明乍出游，风日不曾恶。何似桃花飞，道是羞侬落。

《江南乐四首》明朝·陈邦瞻
桃花亦太早，妾颜亦太好。早杀不耐春，好杀不耐老。

《江南乐四首》明朝·陈邦瞻
门前潮水来，朝来暮还落。动作经年行，始悟欢心薄。

《江南乐四首》明朝·陈邦瞻
鹧鸪南枝鸟，愁随北雁去。侬家是江南，但爱江南住。

《寒食客中感作》明朝·陈鸿
作客近清明，一杯谁省墓。何如春草生，得上坟前路。

《秋夜曲》明朝·陈鸿
悔却与欢期，空房香烬时。那能如宝鸭，冷暖腹中知。

《典衣曲》明朝·陈鸿
典尽衣难赎，邻家夜捣砧。那堪风露冷，儿女说秋深。

《自咏豆花》唐朝·陈黯
玳瑁应难比，斑犀定不加。天嫌未端正，满面与妆花。

《诏问山中何所有赋诗以答》南北朝·陶宏景
山中何所有，岭上多白云。只可自怡悦，不堪持赠君。

《禅窝》明朝·陶琛
菁茅葺成宇，白云拥为户。是中有定僧，默坐自朝暮。

《竹谷》明朝·陶琛
绿雾湿蒙蒙，纷披路不通。秋声夜来起，无处着西风。

《冰壶井》明朝·陶琛
玉泉百尺深，古甃涵光冷。何以鉴虚明，差差鹿卢影。

《杂曲歌辞·自君之出矣》唐朝·雍裕之
自君之出矣，宝镜为谁明。思君如陇水，长闻呜咽声。

《剪彩花》唐朝·雍裕之
敢竞桃李色，自呈刀尺功。蝶犹迷剪翠，人岂辨裁红。

《春晦送客》唐朝·雍裕之
野酌乱无巡，送君兼送春。明年春色至，莫作未归人。

《四气》唐朝·雍裕之
春禽犹竞啭，夏木忽交阴。稍觉秋山远，俄惊冬霰深。

《大言》唐朝·雍裕之
四溟杯渌醑，五岳髻青螺。挥汗曾成雨，画地亦成河。

《细言》唐朝·雍裕之
蚊眉自可托，蜗角岂劳争。欲效丝毫力，谁知蝼蚁诚。

《山中桂》唐朝·雍裕之
八树拂丹霄，四时青不凋。秋风何处起，先袅最长条。

《芦花》唐朝·雍裕之
夹岸复连沙，枝枝摇浪花。月明浑似雪，无处认渔家。

《江边柳》唐朝·雍裕之
袅袅古堤边，青青一树烟。若为丝不断，留取系郎船。

《江上山》唐朝·雍裕之
绮霞明赤岸，锦缆绕丹枝。楚客正愁绝，西风且莫吹。

《游丝》唐朝·雍裕之
游丝何所似，应最似春心。一向风前乱，千条不可寻。

《柳絮》唐朝·雍裕之
无风才到地，有风还满空。缘渠偏似雪，莫近鬓毛生。

《残莺》唐朝·雍裕之
花阑莺亦懒，不语似含情。何言百啭舌，唯余一两声。

《早蝉》唐朝·雍裕之
一声清溽暑，几处促流年。志士心偏苦，初闻独泫然。

《秋蛩》唐朝·雍裕之
雨绝苍苔地，月斜青草阶。蛩鸣谁不怨，况是正离怀。

《江上闻猿》唐朝·雍裕之
枫岸月斜明，猿啼旅梦惊。愁多肠易断，不待第三声。

《折柳赠行人》唐朝·雍裕之
那言柳乱垂，尽日任风吹。欲识千条恨，和烟折一枝。

《题蒲葵扇》唐朝·雍裕之
倾心曾向日，在手幸摇风。羡尔逢提握，知名自谢公。

《赠苦行僧》唐朝·雍裕之
幽深红叶寺，清净白毫僧。古殿长鸣磬，低头礼昼灯。

《山居诗》明朝·雪山法师
四窗鸣涧声，一座春云影。千载寂无人，六月犹嫌冷。

《山居诗》明朝·雪山法师
昨接左溪书，已成岩穴志。著笠举锄头，学干山中事。

《山居诗》明朝·雪山法师
众壑窅无人，水碓舂空山。米熟碓不知，青溪响潺潺。

《山居诗》明朝·雪山法师
岂无深山色，难教世人冷。春梦果然深，松风吹不醒。

《山居诗》明朝·雪山法师
云去又云来，天地还常在。后客复前客，草店终不改。

《山居诗》明朝·雪山法师
碧天寒已深，晚露树沾濡。鸣蝉诉夕阳，不道秋风急。

《乐府杂曲》明朝·雪山法师
纤鲫上芒针，小儿争大叫。一饵连六鳌，此是任公钓。

《乐府杂曲》明朝·雪山法师
右手折新花，左手抛旧枝。旧枝泣相诉，诉与新花知。

《绝句》明朝·雪江秀公
人坐秋树下，月在秋树上。苦吟落叶空，瘦影自相向。

《题墨山扇图》明朝·雪江秀公
远屿孤烟起，林亭落日虚。青山半江影，竹里照残书。

《临终诗》明朝·雪江秀公
一夜小床前，灯花雨中结。我欲照浮生，一笑生灭灭。

《雨过即事》明朝·雪浪法师
一雨山如沐，垂藤覆深屋。不见踏花人，窗外生新绿。

《雨过即事》明朝·雪浪法师
朝起自凭栏，明霞灿如绮。失却向时人，鸟声似它语。

《宿莲花阁》明朝·雪溪映
家山知远近，身卧与云平。数载未归意，一楼风雨声。

《题画诗》明朝·雷鲤
幽人读书处，茅屋倚江开。云抱长流去，山衔好日来。

《题画诗》明朝·雷鲤
一棹沧江上，烟流带浦沙。小桃通细涧，别浦入荷花。

《采莲女》唐朝·霍总
舟中采莲女，两两催妆梳。闻早渡江去，日高来起居。

《盛山十二诗·隐月岫》唐朝·韦处厚
初映钩如线，终衔镜似钩。远澄秋水色，高倚晓河流。

《盛山十二诗·流杯渠》唐朝·韦处厚
激曲萦飞箭，浮沟泛满卮。将来山太守，早向习家池。

《盛山十二诗·竹岩》唐朝·韦处厚
不资冬日秀，为作暑天寒。先植诚非凤，来翔定是鸾。

《盛山十二诗·绣衣石榻》唐朝·韦处厚
巉巉雪中峤，磊磊标方峭。勿为枕苍山，还当础清庙。

《盛山十二诗·宿云亭》唐朝·韦处厚
雨合飞危砌，天开卷晓窗。齐平联郭柳，带绕抱城江。

《盛山十二诗·梅谿》唐朝·韦处厚
夹岸凝清素，交枝漾浅沦。味调方荐实，腊近又先春。

《盛山十二诗·桃坞》唐朝·韦处厚
喷日舒红景，通蹊茂绿阴。终期王母摘，不羡武陵深。

《盛山十二诗·胡卢沼》唐朝·韦处厚
疏凿徒为巧，圆洼自可澄。倒花纷错秀，鉴月静涵冰。

《盛山十二诗·茶岭》唐朝·韦处厚
顾渚吴商绝，蒙山蜀信稀。千丛因此始，含露紫英肥。

《盛山十二诗·盘石磴》唐朝·韦处厚
缭绕缘云上，璘玢甃玉联。高高曾几折，极目瞰秋鸢。

《盛山十二诗·琵琶台》唐朝·韦处厚
褊地难层土，因厓遂削成。浅深岚嶂色，尽向此中呈。

《盛山十二诗·上士瓶泉》唐朝·韦处厚
绠汲岂无井，颠崖贵非浚。愿洒尘垢馀，一雨根茎润。

《春早》唐朝·韦庄
闻莺才觉晓，闭户已知晴。一带窗间月，斜穿枕上生。

《即事》唐朝·韦庄
乱世时偏促，阴天日易昏。无言搔白首，憔悴倚东门。

《勉儿子》唐朝·韦庄
养尔逢多难，常忧学已迟。辟疆为上相，何必待从师。

《饮散呈主人》唐朝·韦庄
梦觉笙歌散，空堂寂寞秋。更闻城角弄，烟雨不胜愁。

《句》唐朝·韦蟾
争挥钩弋手，竞耸踏摇身。伤颊讵关舞，捧心非效嚬。

《长安听百舌》南北朝·韦鼎
万里风烟异，一鸟忽相惊。那能对远客，还作故乡声。

《题大智院明月巢》宋代·韩彦古
清风去无尘，白云来无心。一笑玉溪上，落花流水深。

《题鸣山祠》宋代·韩彦古
自系牛昌隐，威风震海寰。待吾谋用日，同共扫完颜。

《奉和虢州刘给事使君三堂新题二十一咏·新亭》唐朝·韩愈
湖上新亭好，公来日出初。水文浮枕簟，瓦影荫龟鱼。

《奉和虢州刘给事使君三堂新题二十一咏·流水》唐朝·韩愈
汩汩几时休，从春复到秋。只言池未满，池满强交流。

《奉和虢州刘给事使君三堂新题二十一咏·竹洞》唐朝·韩愈
竹洞何年有，公初斫竹开。洞门无锁钥，俗客不曾来。

《奉和虢州刘给事使君三堂新题二十一咏·月台》唐朝·韩愈
南馆城阴阔，东湖水气多。直须台上看，始奈月明何。

《奉和虢州刘给事使君三堂新题二十一咏·渚亭》唐朝·韩愈
自有人知处，那无步往踪。莫教安四壁，面面看芙蓉。

《奉和虢州刘给事使君三堂新题二十一咏·竹溪》唐朝·韩愈
蔼蔼溪流慢，梢梢岸筱长。穿沙碧簳净，落水紫苞香。

《奉和虢州刘给事使君三堂新题二十一咏·北湖》唐朝·韩愈
闻说游湖棹，寻常到此回。应留醒心处，准拟醉时来。

《奉和虢州刘给事使君三堂新题二十一咏·花岛》唐朝·韩愈
蜂蝶去纷纷，香风隔岸闻。欲知花岛处，水上觅红云。

《奉和虢州刘给事使君三堂新题二十一咏·柳溪》唐朝·韩愈
柳树谁人种，行行夹岸高。莫将条系缆，著处有蝉号。

《奉和虢州刘给事使君三堂新题二十一咏·西山》唐朝·韩愈
新月迎宵挂，晴云到晚留。为遮西望眼，终是懒回头。

《奉和虢州刘给事使君三堂新题二十一咏·竹径》唐朝·韩愈
无尘从不扫，有鸟莫令弹。若要添风月，应除数百竿。

《奉和虢州刘给事使君三堂新题二十一咏·荷池》唐朝·韩愈
风雨秋池上，高荷盖水繁。未谙鸣摵摵，那似卷翻翻。

《奉和虢州刘给事使君三堂新题二十一咏·稻畦》唐朝·韩愈
罫布畦堪数，枝分水莫寻。鱼肥知已秀，鹤没觉初深。

《奉和虢州刘给事使君三堂新题二十一咏·柳巷》唐朝·韩愈
柳巷还飞絮，春馀几许时。吏人休报事，公作送春诗。

《奉和虢州刘给事使君三堂新题二十一咏·花源》唐朝·韩愈
源上花初发，公应日日来。丁宁红与紫，慎莫一时开。

《奉和虢州刘给事使君三堂新题二十一咏·北楼》唐朝·韩愈
郡楼乘晓上，尽日不能回。晚色将秋至，长风送月来。

《奉和虢州刘给事使君三堂新题二十一咏·镜潭》唐朝·韩愈
非铸复非熔，泓澄忽此逢。鱼虾不用避，只是照蛟龙。

《奉和虢州刘给事使君三堂新题二十一咏·孤屿》唐朝·韩愈
朝游孤屿南，暮戏孤屿北。所以孤屿鸟，与公尽相识。

《奉和虢州刘给事使君三堂新题二十一咏·方桥》唐朝·韩愈
非阁复非船，可居兼可过。君欲问方桥，方桥如此作。

《奉和虢州刘给事使君三堂新题二十一咏·梯桥》唐朝·韩愈
乍似上青冥，初疑蹑菡萏。自无飞仙骨，欲度何由敢。

《奉和虢州刘给事使君三堂新题二十一咏·月池》唐朝·韩愈
寒池月下明，新月池边曲。若不妒清妍，却成相映烛。

《游城南十六首·赠同游》唐朝·韩愈
唤起窗全曙，催归日未西。无心花里鸟，更与尽情啼。

《游城南十六首·把酒》唐朝·韩愈
扰扰驰名者，谁能一日闲。我来无伴侣，把酒对南山。

《游城南十六首·嘲少年》唐朝·韩愈
直把春偿酒，都将命乞花。只知闲信马，不觉误随车。

《酬马侍郎寄酒》唐朝·韩愈
一壶情所寄，四句意能多。秋到无诗酒，其如月色何。

《次硖石》唐朝·韩愈
数日方离雪，今朝又出山。试凭高处望，隐约见潼关。

《知音者诚希》唐朝·韩愈
知音者诚希，念子不能别。行行天未晓，携酒踏明月。

《白日偶无客青山长对门》宋代·韩淲
云低树头青，风急叶背白。一坞无来人，鸟语斗格磔。

《白日偶无客青山长对门》宋代·韩淲
枕流饭脱粟，长夏以终日。曳屣行歌商，风轩时弄笔。

《白日偶无客青山长对门》宋代·韩淲
身心既已闲，吟风兴亦偶。山东打茶声，睡思忽抖擞。

《白日偶无客青山长对门》宋代·韩淲
人生等戏剧，衮衮徒区区。老身其回头，今有古非无。

《白日偶无客青山长对门》宋代·韩淲
朝市无遗音，丘园有绝迹，蓬茅晏不开，才开待迎客。

《白日偶无客青山长对门》宋代·韩淲
涧浅山四合，泠泠浸青青。畧彴度前林，更有泉上亭。

《白日偶无客青山长对门》宋代·韩淲
不见屋外溪，但见屋上山，云月复风雨，展转朝暮间。

《送周知监二首》宋代·韩绛
唐家谕巴蜀，通道至邛僰。列郡徼西南，夷居半岩壁。

《送周知监二首》宋代·韩绛
土瘠事刀耕，家无终岁蓄。所资盐井利，持易他州粟。

《城西书事》宋代·韩维
蔬畦绕茅屋，林下辘轳迟。霜蔓已除架，风飘空挂篱。

《夫人阁四首》宋代·韩维
腊雪余香径，朝挥上绮甍。翠生兰蕙色。和人管弦声。

《夫人阁四首》宋代·韩维
重锦褰妆幕，请罗换舞衣。钗头双燕子，先向社前飞。

《和景纯栽松》宋代·韩维
芳根出涧底，秀木依墙东。莫顾一时好，当观三世空。

《和景纯栽松》宋代·韩维
论坚莫如松，言脆莫如葱。坚脆卒同尽，无尽无如翁。

《和太素双头牡丹兼呈子华》宋代·韩维
群英日零谢，并蒂发奇芳。愿以附驿使，为兄寿且昌。

《某伏蒙寄示五言二韵诗辄次韵上呈聊以见志》宋代·韩维
尚不求真语，何能计妄言。且饶只麽会，犹是弄精魂。

《润州》宋代·韩维
雄风摇碧绿，画角吊黄昏。一带分江记，双峰点海门。

《陪孟都督祭岳途中有赠》唐朝·韩翃
封疆七百里，禄秩二千石。拥节祠太山，寒天霜草白。

《寄慰寒山赵夫人》明朝·项兰贞
落叶惊秋早，断鸿天际闻。遥思鹿门侣，愁看岭头云。

《步月》明朝·项兰贞
步月下庭除，萤飞花影侧。露下不知寒，鸣蛩动秋色。

《步月》明朝·项兰贞
步月下庭除，青苔印鞋湿。行吟月转西，觅句还独立。

《秋夜》明朝·项兰贞
静夜砧初动，凉风雨乍收。一钩新月上，应照故园楼。

《舟中晚眺得青字》明朝·项兰贞
片帆天际阔，落日远山青。隐隐风前笛，行人不忍听。

《江村夜泊》唐朝·项斯
日落江路黑，前村人语稀。几家深树里，一火夜渔归。

《送越僧元瑞》唐朝·项斯
静中无伴侣，今亦独随缘。昨夜离空室，焚香净去船。

《题灵山寺》唐朝·顾况
觉地本随身，灵山重结因。如何战鸟佛，不化捕鱼人。

《永嘉》唐朝·顾况
东瓯传旧俗，风日江边好。何处乐神声，夷歌出烟岛。

《青弋江》唐朝·顾况
凄清回泊夜，沦波激石响。村边草市桥，月下罟师网。

《听山鹧鸪》唐朝·顾况
谁家无春酒，何处无春鸟。夜宿桃花村，踏歌接天晓。

《山径柳》唐朝·顾况
宛转若游丝，浅深栽绿崦。年年立春后，即被啼莺占。

《石上藤》唐朝·顾况
空山无鸟迹，何物如人意。委曲结绳文，离披草书字。

《薜荔庵》唐朝·顾况
薜荔作禅庵，重叠庵边树。空山径欲绝，也有人知处。

《芙蓉榭》唐朝·顾况
风摆莲衣干，月背鸟巢寒。文鱼翻乱叶，翠羽上危栏。

《欹松漪》唐朝·顾况
湛湛碧涟漪，老松欹侧卧。悠扬绿萝影，下拂波纹破。

《焙茶坞》唐朝·顾况
新茶已上焙，旧架忧生醭。旋旋续新烟，呼儿劈寒木。

《弹琴谷》唐朝·顾况
谷中谁弹琴，琴响谷冥寂。因君扣商调，草虫惊暗壁。

《白鹭汀》唐朝·顾况
靃靡汀草碧，淋森鹭毛白。夜起沙月中，思量捕鱼策。

《千松岭》唐朝·顾况
终日吟天风，有时天籁止。问渠何旨意，恐落凡人耳。

《黄菊湾》唐朝·顾况
时菊凝晓露，露华滴秋湾。仙人酿酒熟，醉里飞空山。

《临平湖》唐朝·顾况
采藕平湖上，藕泥封藕节。船影入荷香，莫冲莲柄折。

《山春洞》唐朝·顾况
引烛踏仙泥，时时乱乳燕。不知何道士，手把灵书卷。

《石窦泉》唐朝·顾况
吹沙复喷石，曲折仍圆旋。野客漱流时，杯粘落花片。

《古仙坛》唐朝·顾况
远山谁放烧，疑是坛边醮。仙人错下山，拍手坛边笑。

《题山顶寺》唐朝·顾况
遥闻林下语，知是经行所。日暮香风时，诸天散花雨。

《天宝题壁》唐朝·顾况
五十馀年别，伶俜道不行。却来书处在，惆怅似前生。

《哭李别驾》唐朝·顾况
故人行迹灭，秋草向南悲。不欲频回步，孀妻正哭时。

《春雨不闻百舌》唐朝·顾况
百舌春来哑，愁人共待晴。不关秋水事，饮恨亦无声。

《忆鄱阳旧游》唐朝·顾况
悠悠南国思，夜向江南泊。楚客断肠时，月明枫子落。

《春怀》唐朝·顾况
园莺啼已倦，树树陨香红。不是春相背，当由己自翁。

《寄淮上柳十三》唐朝·顾况
苇萧中辟户，相映绿淮流。莫讶春潮阔，鸥边可泊舟。

《送李泌》唐朝·顾况
昔别吴堤雨，春帆去较迟。江波千里绿，□□□□□。

《山中夜宿》唐朝·顾况
凉月挂层峰，萝林落叶重。掩关深畏虎，风起撼长松。

《登楼》唐朝·顾况
高阁成长望，江流雁叫哀。凄凉故吴事，麋鹿走荒台。

《江上》唐朝·顾况
江清白鸟斜，荡桨罥蘋花。听唱菱歌晚，回塘月照沙。

《溪上》唐朝·顾况
采莲溪上女，舟小怯摇风。惊起鸳鸯宿，水云撩乱红。

《田家》唐朝·顾况
带水摘禾穗，夜捣具晨炊。县帖取社长，嗔怪见官迟。

《宿山中僧》唐朝·顾况
不爇香炉烟，蒲团坐如铁。尝想同夜禅，风堕松顶雪。

《梅湾》唐朝·顾况
白石盘盘磴，清香树树梅。山深不吟赏，辜负委苍苔。

《芜城》明朝·顾大猷
日落芜城门，草没芜城路。无复鹤归年，时见鸟栖树。

《梅华阁》明朝·顾大猷
残雪映江城，春风度郊郭。不见阁中人，梅花自开落。

《春日》明朝·顾氏妹
春雨过春城，春庭春草生。春闺动春思，春树叫春莺。

《杂题》明朝·顾源
春水织文縠，春花散云锦。壁上松萝摇，时见猿来饮。

《杂题》明朝·顾源
晨登苍崖巅，夕息苍崖足。手把青松枝，坐看春禽浴。

《杂题》明朝·顾源
绕屋多丛树，蛩声入晓窗。此时心似水，残月照明缸。

《懊恼曲效齐梁体》明朝·顾璘
小时闻长沙，说在天尽处。人言见郎船，已过长沙去。

《懊恼曲效齐梁体》明朝·顾璘
家鸡各有埘，海燕各有窠。郎家扑天屋，作底爱风波。

《懊恼曲效齐梁体》明朝·顾璘
玉刻莲花斝，碧酒湛若空。与郎双杯送，出门耐霜风。

《懊恼曲效齐梁体》明朝·顾璘
春风上燕京，秋风下湘渚。黄鹄有六翮，定自不及汝。

《归自灌阳望湘山口占》明朝·顾璘
十日别湘山，见如故人面。何况石头城，是侬旧乡县。

《遣怀绝句》明朝·顾璘
月落猿声苦，风高虎气腥。山雷春送雪，江雾夜藏星。

《遣怀绝句》明朝·顾璘
花豹金钱背，文鹇蜀锦毛。厨泉山笕细，江稻水车高。

《遣怀绝句》明朝·顾璘
猺女招歌剧，蛮郎步射强。花环垂耳大，竹弩挂腰长。

《遣怀绝句》明朝·顾璘
涧冷菖蒲翠，山春踯躅红。草惊秋尽火，树厌夜深风。

《遣怀绝句》明朝·顾璘
夜静云生室，春深水到门。松高多绣顶，兰古自悬根。

《遣怀绝句》明朝·顾璘
野鲜苍兕猛，山鲊鹧鸪香。市笋挦苞出，仓禾带把藏。

《遣怀绝句》明朝·顾璘
不忌枭鸱暮，何悲杜宇春。蛩催山月织，鸡报二更晨。

《山行绝句》明朝·顾璘
槎丫半折树，倾欹欲堕石。行人如飞仙，渺渺下青壁。

《夜泊崔镇闻笛》明朝·顾闻
云落清河夜，天横片月凉。江楼莫吹笛，明日更山阳。

《关山月》唐朝·顾非熊
海上清光发，边营照转凄。深闺此宵梦，带月过辽西。

《采莲词》唐朝·顾非熊
纤手折芙蕖，花洒罗衫湿。女伴唤回船，前溪风浪急。

《秋月夜》唐朝·顾非熊
旅雁迎风度，阶翻月露华。砧声鸣夜永，江上几多家。

《登楼》唐朝·顾非熊
登楼一南望，淮树楚山连。见雁无书寄，归吴定此年。

《阊门书感》唐朝·顾非熊
凫鹥踏波舞，树色接横塘。远近蘼芜绿，吴宫总夕阳。

《岑公岩》唐朝·马冉
南溪有仙涧，咫尺非人间。泠泠松风下，日暮空苍山。

《和洁堂见寿十章》宋代·马廷鸾
老色上尺宅，灵气亏三田。怀我长房翁，授汝鸡石仙。

《和洁堂见寿十章》宋代·马廷鸾
早知无廊庙，朝不素丘园。挥手谢世氛，保此中夜存。

《和洁堂见寿十章》宋代·马廷鸾
我生嘉定间，宝运稽炎隆。当时贡珍祥，今日泣麟穷。

《和洁堂见寿十章》宋代·马廷鸾
风雨倾燕巢，波涛涨鲸海。茅檐得此生，其谁为尔宰。

《和洁堂见寿十章》宋代·马廷鸾
大冬严寒至，病骨裹粗纩。羸然祝鸡翁，不识山中相。

《和洁堂见寿十章》宋代·马廷鸾
琅琅金薤篇，慰此暮年癯。诵我徵咎赋，夸君摘句图。

《和洁堂见寿十章》宋代·马廷鸾
丧乱属何辜，訏訏者谁子。生来乏远猷，死去忧良史。

《和洁堂见寿十章》宋代·马廷鸾
道义挹亲仁，诗书仰邻富。翠蓬羞排门，骊珠惊满袖。

《和洁堂见寿十章》宋代·马廷鸾
山哀兮浦思，月诸兮日居。伊谁百岁期，迟汝十年书。

《和洁堂见寿十章》宋代·马廷鸾
祝公千龄寿，小我五月生。如何山林槁，得并江汉英。

《仰和皇太了殿下明禋庆成诗韵》宋代·马廷鸾
圣主精禋格，明廷对月深。元良赞宸极，盛德享天心。

《仰和皇太了殿下明禋庆成诗韵》宋代·马廷鸾
夕宿犹疎雨，昕朝睹大明。重光符影贶，熙事庆升平。

《仰和皇太了殿下明禋庆成诗韵》宋代·马廷鸾
鸣銮回紫禁，步玉拜宸旒。肆眚遵虞典，欢传十二州。

《用清秋鹤发翁韵赋小书招洁堂》宋代·马廷鸾
幽居抱孤明，怀古思旧京。渴望宝连山，老桂不胜清。

《用清秋鹤发翁韵赋小书招洁堂》宋代·马廷鸾
月照窗炯炯，虫鸣室幽幽。策杖柴门晓，菰蒲半沼秋。

《用清秋鹤发翁韵赋小书招洁堂》宋代·马廷鸾
火中寒暑退，造物其犹醵。老身不茧蚕，清夜独警鹤。

《用清秋鹤发翁韵赋小书招洁堂》宋代·马廷鸾
老蟾明孤心，凉飚苏病骨。保此中夜存，微阳有毫发。

《用清秋鹤发翁韵赋小书招洁堂》宋代·马廷鸾
庭草无言绿，林花取意红。因之酌茅柴，招唤西邻翁。

《白鹿原晚望》唐朝·马戴
浐曲雁飞下，秦原人葬回。丘坟与城阙，草树共尘埃。

《黄神谷纪事》唐朝·马戴
霹雳振秋岳，折松横洞门。云龙忽变化，但觉玉潭昏。

《过亡友墓》唐朝·马戴
忆昨送君葬，今看坟树高。寻思后期者，只是益生劳。

《闻瀑布冰折》唐朝·马戴
万仞冰峭折，寒声投白云。光摇山月堕，我向石床闻。

《赠道者》唐朝·马戴
深居白云穴，静注赤松经。往往龙潭上，焚香礼斗星。

《华下逢杨侍御》唐朝·马戴
巨灵掌上月，玉女盆中泉。柱史息车看，孤云心浩然。

《暮秋》明朝·马氏
野色满园中，闲情立晚风。菊花舍雨艳，枫叶醉霜红。

《有感》明朝·马氏
春风零落后，秋圃恨开迟。总是宜男草，傍人也未知。

《绝句五首》明朝·马治
秋至衣裳薄，思归未有涯。得如江巨孝，处处自将车。

《绝句五首》明朝·马治
一从蔷薇绿，经秋忆故庐。乡书夜来到，只是更愁予。

《绝句五首》明朝·马治
有弟天涯隔，无人消息稀。何时比鸿雁，一道向南飞。

《绝句五首》明朝·马治
蚤学屠龙技，三年望有成。朝来鉴海水，华发已先明。

《绝句五首》明朝·马治
得志有偶尔，居贫方晏然。君观纸上墨，一日是千年。

《赋得自君之出矣》明朝·马湘兰
自君之出矣，怕听侍儿歌。歌入离人耳，青衫泪点多。

《种笔亭题画》元朝·高克恭
积雨暗林屋，晚峰晴露巅。扁舟入蘋渚，浮动一溪烟。

《感巫州荠菜》唐朝·高力士
两京作斤卖，五溪无人采。夷夏虽有殊，气味都不改。

《至苏门山》明朝·高叔嗣
空山暑气少，临水夏云多。照影人将老，愁心在夕波。

《交城县壁》明朝·高叔嗣
汲黯匡君意，颜延出守情。凭高无处语，寒日下孤城。

《灵石山行》明朝·高叔嗣
长路天俱远，高山日易昏。强余疲马意，垂首恋君恩。

《题东门壁》明朝·高叔嗣
试走夷门道，徘徊念此身。抱关空有客，虚左竟何人。

《芭蕉》明朝·高启
静遶绿阴行，闻听雨声卧。还有感秋诗，窗前书叶破。

《得家书》明朝·高启
未读书中语，忧怀已觉宽。灯前看封箧，题字有平安。

《赴京道中逢还乡友》明朝·高启
我去君却归，相逢立途次。欲寄故乡言，先询上京事。

《红叶》明朝·高启
霜染满林红，萧疎夕照中。曾供写秋怨，流出上阳宫。

《柳燕》明朝·高启
妙舞汉宫人，香魂化几春。娇飞傍杨柳，犹似学腰身。

《园中梨花唯开一枝》明朝·高启
栏外见春迟，朝来雪一枝。不知初发处，误道已残时。

《宛转行》明朝·高启
宛转复宛转，宛转日几回。君肠鹿卢断，我肠车轮摧。

《折杨柳歌词》明朝·高启
高枝拂翠幰，低枝垂绮筵。春风千万树，此树妾门前。

《折杨柳歌词》明朝·高启
江头横吹悲，北客休南去。闻道武昌门，愁人无别树。

《古词》明朝·高启
妾刀不断机，郎行当早归。还将机中锦，作郎身上衣。

《相逢行》明朝·高启
沽酒渭桥边，平陵侠少年。相逢各有赠，宝剑与金鞍。

《呵那瑰》明朝·高启
牛羊草漫野，大帐天山下。十万控弦儿，闻箛齐上马。

《子夜四时歌》明朝·高启
白白复朱朱，芳条罥绣襦。摘来随女伴，赛斗不曾输。

《子夜四时歌》明朝·高启
红妆何草草，晚出南湖道。不忍便回舟，荷花似郎好。

《子夜四时歌》明朝·高启
堂上织流黄，堂前看月光。羞见天孙度，低头入洞房。

《子夜四时歌》明朝·高启
空帏拥垆坐，夜冷微红灭。郎意似残灰，无因得重热。

《小长干曲》明朝·高启
郎采菱叶尖，妾采荷叶圆。石城愁日暮，各自拨归船。

《金井怨》明朝·高启
照水羞见影，汲水嫌手冷。闲立梧桐阴，乌啼秋夜永。

《观军装十咏·胄》明朝·高启
黄金胄虎头，乍免走豪酋。还有从容处，纶巾按垒游。

《观军装十咏·铠》明朝·高启
丝串镂文银，高城日照鳞。擐来曾搅阵，一镞不伤身。

《观军装十咏·纛》明朝·高启
发乱野牛惊，神专大将营。师行当祃祭，坛卜戮番生。

《观军装十咏·刀》明朝·高启
大食购千金，妖精泣太阴。灯前开匣看，无限许君心。

《观军装十咏·弓》明朝·高启
燕角号良材，楼烦劈未开。秋风悬臂出，何处一鸧来。

《观军装十咏·箭》明朝·高启
流星逐飞羽，镞利能穿札。三发定边归，箙中休满插。

《观军装十咏·麾》明朝·高启
彩帛曳长虹，悠悠卷塞风。三军齐陷阵，应在一挥中。

《观军装十咏·矛》明朝·高启
画干似蛇长，谁论半段璟。日斜亲斗罢，高宴卓沙场。

《观军装十咏·袍》明朝·高启
雕锦剪花团，三边总认看。寻常不肯着，风雪念兵寒。

《观军装十咏·马》明朝·高启
罗帕覆春风，连鞍赐有功。蹄高骑得称，身出万军中。

《寻胡隐君》明朝·高启
渡水复渡水，看花还看花。春风江上路，不觉到君家。

《渊源堂夜饮》明朝·高启
悬灯照清夜，叶落堂下雨。客醉已无言，秋蛩自相语。

《和陈左司夜泊桐江》明朝·高启
月出钓台树，长滩秋更喧。浑如宿巫峡，唯少一声猿。

《过旧送别处》明朝·高启
前时送画船，西港柳株边。别处愁犹在，鸳鸯不肯眠。

《怀陈寅山人时居西山昭明寺》明朝·高启
闻看西涧月，秋阁与僧开。正是相思夜，钟声君处来。

《略上人房竹》明朝·高启
幽筿半梢横，山窗纮月明。上人禅定久，不怕有秋声。

《别吕隐君》明朝·高启
孤舟晚溪口，欲去重回首。不忍别青山，况此山中友。

《隔帘闻歌》明朝·高启
叶逐散声飞，湘云隔妓衣。谁能偷卷看，认是小丛非。

《黄氏延绿轩》明朝·高启
葱葱溪树暗，靡靡江芜湿。雨过晓开帘，一时放春入。

《端午席上咏美人彩索钗符》明朝·高启
臂头长命缕，百结更双蟠。怕有痕生肉，教依玉钏宽。

《端午席上咏美人彩索钗符》明朝·高启
灵篆贮纱囊，熏风绿鬓傍。从今能镇胆，不怯睡空房。

《江寺雨中访杜二》明朝·高启
几日缆归舟，同君野寺游。旧怀言未尽，不是雨相留。

《喜从兄远归》明朝·高启
闻汝归舟到，相迎只恐迟。方当见时喜，还忆别时悲。

《寒夜与家人坐语忆客中时》明朝·高启
茅屋夜灯青，竹庭寒雪白。不对室中人，依然去年客。

《江上漫成》明朝·高启
春色到江滨，江花树树新。行吟憔悴客，谁道亦逢春。

《雨中过玉遮山》明朝·高启
松头急风回，飞雨不到面。何处豁清愁，千山一人见。

《雨中过玉遮山》明朝·高启
寻钟入苍茫，一涧复一崦。落叶去方深，山扉雨中掩。

《得家兄在远消息》明朝·高启
江上有归舟，传兄在石头。知安虽暂喜，念远更成愁。

《泐禅师室中晚坐》明朝·高启
绿阴欲满寺，禽鸣春雨余。聊因简牍暇，窗下阅僧书。

《白葵花》明朝·高启
素彩发庭阴，凉滋玉露深。谁怜白衣者，亦有向阳心。

《马氏东轩》明朝·高启
阳和受最多，爽气看应少。晞发此窗前，鸡鸣海天晓。

《期陈则不至闻宿清隐兰若》明朝·高启
幽禽雨中响，门掩春塘绿。思君暮不来，应伴山僧宿。

《碧筒饮》明朝·高启
绿觞卷高叶，醉吸清香度。酒泻正何如，风倾晓盘露。

《晓发山驿》明朝·高启
风残杏花晓，马上闻啼鸟。茅店未开门，山多住人少。

《焚香》明朝·高启
斜霏动远吹，暗馥留微火。心事共成灰，窗间一翁坐。

《榴花》明朝·高启
日炙态常醺，香生若自焚。夜来端午宴，淡却美人裙。

《阶前苔》明朝·高启
莫扫雨余绿，任满闲阶路。留着落来花，春泥免相污。

《题李迪画犬》明朝·高启
矰儿偏吠客，花下卧晴莎。莫出东原猎，春来兔乳多。

《僧舍访吕隐君为学上人题墨竹》明朝·高启
山房竹雨过，帘影霭春云。得与幽人会，何殊见此君。

《题孙卿家小画》明朝·高启
高岭冒层岚，疏林逗残照。何处觅孙登，云间听长啸。

《题孙卿家小画》明朝·高启
前林远杵歇，别院疏钟起。行人与居人，同在秋云里。

《丛竹图赠内弟周思敬就题》明朝·高启
窈窕复蒙茏，千山万竹中。幽人夜惊起，秋雨共秋风。

《题张来仪画赠张伯醇》明朝·高启
风起涧声乱，景寒云气深。山人归卧晚，诗意满秋林。

《次韵及禅师怀王水曹》明朝·高启
千峰一寺远，云满跏趺处。无客伴孤禅，悬灯照深树。

《夜闻雨》明朝·高启
窗烛泠残夜，闻蛩更闻雨。秋馆总多愁，犹胜在羁旅。

《题方壶小画》明朝·高启
夕阳数峰远，霭霭江南思。烟外有钟声，山僧独归寺。

《大痴小画》明朝·高启
溪水虽多曲，舟行不惮赊。山山秋树赤，犹复似桃花。

《扇上竹枝》明朝·高启
寒梢虽数叶，高节傲霜风。宁肯随团扇，秋来怨箧中。

《吴仲圭枯木竹石》明朝·高启
丛筿倚乔柯，秋阴雨尚多。风霜莫摇落，留荫石边莎。

《题倪云林画赠因师》明朝·高启
含晖峰下路，树石尽垂藤。欲认莓苔迹，相寻行道僧。

《题徐山人画赠内弟周思恭》明朝·高启
复涧兼重岭，云岚处处生。君家还可认，为有读书声。

《访因师而师适诣余两不相值》明朝·高启
我去寻幽院，师来访小园。休信不相见，相见本无言。

《题张校理画》明朝·高启
寒色初凝野，秋声忽在林。遥山不能见，只为晚烟深。

《题画赠别》明朝·高启
扁舟暮归去，别路江南树。愁指楚山遥，明朝望君处。

《龙门飞来峰》明朝·高启
风吹峨眉云，东依此山住。我来不敢登，只恐还飞去。

《待渡》明朝·高启
渡子未回舟，立傍沙头树。天寒雪欲来，莫滞人归去。

《西涧访衍上人》明朝·高启
日暮冒余雪，望烟西涧阴。不因师住远，何事到山深。

《送人游湘中》明朝·高启
离恨挂帆樯，随君远入湘。飞花荡春影，江水不胜长。

《蔡村田家》明朝·高启
田中耒声歇，烟火西林起。独立候归人，柴门夕阳里。

《梦中作》明朝·高启
悠悠众扰去，寂寂孤吟歇。雨过满窗凉，高林上明月。

《鸳鸯》明朝·高启
两两莲池上，看如在锦机。应知越女妒，不敢近船飞。

《斋前芭蕉》明朝·高启
静绕绿阴行，闲听雨声卧。还有感秋诗，窗前书叶破。

《韭》明朝·高启
芽抽冒余湿，掩冉烟中缕。几夜故人来，寻畦剪春雨。

《姑苏杂咏·要离墓》明朝·高启
弱夫杀壮士，谁敢婴余怒。今日古城边，耕人肆侵墓。

《姑苏杂咏·五坞山五首·飞泉坞》明朝·高启
山空响更远，雨过流还急。余沫洒回风，一林红树湿。

《姑苏杂咏·五坞山五首·丹霞坞》明朝·高启
遥闻丹霞坞，中有飡霞者。绛彩发朝朝，还同赤城下。

《姑苏杂咏·五坞山五首·白云坞》明朝·高启
云开见山家，云合失山路。闻语知有人，欲寻已迷误。

《姑苏杂咏·五坞山五首·芳桂坞》明朝·高启
欲攀淮南树，人去山寂寞。袅袅凉风生，疏花月中落。

《姑苏杂咏·卓笔峰》明朝·高启
云来初似墨，雁过还成字。千载只书空，山灵恨何事。

《姑苏杂咏·千人石》明朝·高启
池上无陀石，千人列坐曾。如今趺夜月，唯有一山僧。

《姑苏杂咏·师子林十二咏·师子峰》明朝·高启
风生百兽低，欲吼空山夜。疑是天目岩，飞来此山下。

《姑苏杂咏·师子林十二咏·含晖峰》明朝·高启
演漾弄晴晖，江山秋敛霏。我吟康乐句，日暮澹忘归。

《姑苏杂咏·师子林十二咏·吐月峰》明朝·高启
四更栖鸟惊，山白初上月。起开东阁看，正在云峰缺。

《姑苏杂咏·师子林十二咏·立雪堂》明朝·高启
堂前参未退，立到雪深时。一夜山中冷，无人祇自知。

《姑苏杂咏·师子林十二咏·卧云室》明朝·高启
夕卧白云合，朝起白云开。惟有心长在，不随云去来。

《姑苏杂咏·师子林十二咏·问梅阁》明朝·高启
问春何处来，春来在何许？月堕花不言，幽禽自相语。

《姑苏杂咏·师子林十二咏·指柏轩》明朝·高启
清阴护燕几，中有忘言客。人来问不应，笑指庭前柏。

《姑苏杂咏·师子林十二咏·玉鉴池》明朝·高启
一镜寒光定，微风吹不波。更除荷芰影，放取月明多。

《姑苏杂咏·师子林十二咏·冰壶井》明朝·高启
圆甃夏生冰，光涵数星冷。窗有定中僧，休牵辘轳绠。

《姑苏杂咏·师子林十二咏·修竹谷》明朝·高启
翠雨落经床，林鸠午鸣后。笋出恐人来，编篱遮谷口。

《姑苏杂咏·师子林十二咏·小飞虹》明朝·高启
初看卧波影，应恐雨崇朝。过涧寻师去，端如度石桥。

《姑苏杂咏·师子林十二咏·大石屋》明朝·高启
浑沌复轮囷，全无斧凿纹。门临五湖水，坐纳四山云。

《姑苏杂咏·叠韵吴宫词》明朝·高启
筵前怜婵娟，醉媚睡翠被。精兵惊升城，弃避愧坠泪。

《寻胡隐者》明朝·高启
渡水复渡水，看花还看花。春风江上路，不觉到君家。

《月明桥》明朝·高炉
何处月明桥，花宫对浦潮。即今明月夜，时有客吹箫。

《归途叹》宋代·高登
孙吴摅将略，申甫翰王家。腐儒要底用，归种东陵瓜。

《似春阁》宋代·高登
二阁宁独暖，万家方号寒。何当放春去，和气满人间。

《戍妇吟二首》宋代·高翥
将身托战争，世事百无情。相对生离别，浑如落叶轻。

《戍妇吟二首》宋代·高翥
辞家出戍边，北望隔青烟。怕作沙场梦，秋宵不敢眠。

《题二小姬扇二首》宋代·高翥
庆娘颦翠眉，春瘦怯罗衣。笑问采花蝶，如何成对飞。

《题二小姬扇二首》宋代·高翥
湘湘未识羞，独坐抱箜篌。贪学耆婆舞，抬身拜部头。

《岩桂花》宋代·高翥
玉蕊琅玕树，天香知意薰。露寒清透骨，风定远含芬。

《雪中》唐朝·高蟾
金阁倚云开，朱轩犯雪来。三冬辛苦样，天意似难栽。

《道中有感》唐朝·高蟾
一醉六十日，一裘三十年。年华经几日，日日掉征鞭。

《宋汴道中》唐朝·高蟾
平野有千里，居人无一家。甲兵年正少，日久戍天涯。

《秋思》唐朝·高蟾
天地太萧索，山川何渺茫。不堪星斗柄，犹把岁寒量。

《即事》唐朝·高蟾
三年离水石，一旦隐樵渔。为问青云上，何人识卷舒。

《渔家》唐朝·高蟾
野水千年在，闲花一夕空。近来浮世狭，何似钓船中。

《关中》唐朝·高蟾
风雨去愁晚，关河归思凉。西游无紫气，一夕九回肠。

《归思》唐朝·高蟾
紫府归期断，芳洲别思迢。黄金作人世，只被岁寒消。

《送兵到蓟北》唐朝·高适
积雪与天迥，屯军连塞愁。谁知此行迈，不为觅封侯。

《同群公题张处士菜园》唐朝·高适
耕地桑柘间，地肥菜常熟。为问葵藿资，何如庙堂肉。

《逢谢偃》唐朝·高适
红颜怆为别，白发始相逢。唯馀昔时泪，无复旧时容。

《田家春望》唐朝·高适
出门何所见，春色满平芜。可叹无知己，高阳一酒徒。

《闲居》唐朝·高适
柳色惊心事，春风厌索居。方知一杯酒，犹胜百家书。

《封丘作》唐朝·高适
州县才难适，云山道欲穷。揣摩惭黠吏，栖隐谢愚公。

《咏史》唐朝·高适
尚有绨袍赠，应怜范叔寒。不知天下士，犹作布衣看。

《南海神祠》唐朝·高骈
沧溟八千里，今古畏波涛。此日征南将，安然渡万艘。

《送春》唐朝·高骈
水浅鱼争跃，花深鸟竞啼。春光看欲尽，判却醉如泥。

《遣兴》唐朝·高骈
把盏非怜酒，持竿不为鱼。唯应嵇叔夜，似我性慵疏。

《次韵德先步月答所问语》宋代·魏了翁
三更端正月，皎亮直瑶京。客问心之体，无言对太清。

《次韵德先步月答所问语》宋代·魏了翁
夜景湛虚明，浩然无与京。如今苏氏妇，但指圣人清。

《次韵德先步月答所问语》宋代·魏了翁
霁月光湓浦，吟风归洛京。迥无纤霭翳，千古识真清。

《次韵黄侍郎海棠花下怯黄昏七绝》宋代·魏了翁
狂风利剑戟，火龙困屠宰。莫起落红愁，生意浩云海。

《次韵黄侍郎海棠花下怯黄昏七绝》宋代·魏了翁
曾访郊原春，静观烟雨妆。因物得良晤，谅非昔如棠。

《次韵黄侍郎海棠花下怯黄昏七绝》宋代·魏了翁
唐人春深题，用韵工车斜。逐逐语言去，谁欤真识花。

《次韵黄侍郎海棠花下怯黄昏七绝》宋代·魏了翁
临川数落花，康节爱花谢。若作荣悴观，此特花之下。

《次韵黄侍郎海棠花下怯黄昏七绝》宋代·魏了翁
穉绿茁儿拳，老红面百摺。诗坛更伏波，令我逢敌怯。

《次韵黄侍郎海棠花下怯黄昏七绝》宋代·魏了翁
天运自消息，诗人诗平章。何花春不红，何草冬不黄。

《次韵黄侍郎海棠花下怯黄昏七绝》宋代·魏了翁
醉妃索南内，玉奴毙东昏。所以观物心，皇皇妙无门。

《次韵李参政龙鹤山庐》宋代·魏了翁
山色醉痕边，溪声客枕前。山溪元自旧，人已别经年。

《次韵李参政龙鹤山庐》宋代·魏了翁
天公富万有，秋事不曾贫。静阅岁时信，动观天地仁。

《次韵李参政龙鹤山庐》宋代·魏了翁
莫使儿辈觉，从渠青紫纷。马前金罢亚，鸟外玉奫沦。

《次韵李参政龙鹤山庐》宋代·魏了翁
世事从头数，时机触眼奇。山灵莫留客，大厦要人枝。

《过大安军黑水阻涨憩崇道观以需涨落乃济》宋代·魏了翁
川游不停息，雨集有满除。卓哉鄹鲁叟，即兹验功夫。

《和靖州判官陈子从山水图十韵·林下避暑》宋代·魏了翁
散发避炎暑，炎暑苦相寻。云何对大宾，不见汗沾襟。

《和靖州判官陈子从山水图十韵·彭蠡归舟》宋代·魏了翁
外物羁絷人，无退亦无遂。愧彼自由身，朝发夕予至。

《和靖州判官陈子从山水图十韵·山堂旷望》宋代·魏了翁
山堂有何观，四时互兴歇。万物随天根，东生复西灭。

《和靖州判官陈子从山水图十韵·松径晚步》宋代·魏了翁
松柏不受彫，此亦易知耳。须看竹有筠，与松相表里。

《和靖州判官陈子从山水图十韵·溪上赋诗》宋代·魏了翁
莫作溪流看，天命无穷已。诗人若知得，千古可坐致。

《和靖州判官陈子从山水图十韵·星湾晚酌》宋代·魏了翁
士非耕钓者，而从蓑笠翁。人生贵适志，莘渭亦时中。

《和靖州判官陈子从山水图十韵·雪中访友》宋代·魏了翁
怀人得清晤，此乐浩无期。剡溪兴尽返，未喻伐木诗。

《和靖州判官陈子从山水图十韵·雨后观瀑》宋代·魏了翁
泽气蒸前山，起自肤寸微。竞看千丈瀑，不悟片云飞。

《和靖州判官陈子从山水图十韵·载酒寻梅》宋代·魏了翁
松竹贯寒暑，而梅时往来。不知姤复意，随人谩徨徊。

《和靖州判官陈子从山水图十韵·重湖汎月》宋代·魏了翁
水月皆内景，入秋倍清晖。世无善观者，滔滔吾谁归。

《和史少庄登山韵三首》宋代·魏了翁
剩喜向前坡，人情奈怯何。君今高着步，直与陟赠峨。

《和史少庄登山韵三首》宋代·魏了翁
田间逢醉尉，人道误谁何。世路日杲杲，冥行宜见呵。

《和史少庄登山韵三首》宋代·魏了翁
毋谓支山险，此山能几何。崎嵌十年梦，知历几蹉跎。

《和王太博斋宫梦中绝句》宋代·魏了翁
晴轻风憗冻，寒重日生烟。谩道中和节，天颜正愀然。

《寄题王才臣南山隐居六首·格斋》宋代·魏了翁
水非石之鑽，索非木之锯。一日复一日，会有豁时处。

《寄题王才臣南山隐居六首·南谷》宋代·魏了翁
我行半天下，梦不到南谷。健读诸老诗，划见真面目。

《寄题王才臣南山隐居六首·松庵》宋代·魏了翁
受命独也正，岿然十八公。人独匪正命，胡然不如松。

《寄题王才臣南山隐居六首·腴亭》宋代·魏了翁
膏雨炯晨沐，和风照春睡。谁与验其机，蔡轩一腴字。

《寄题王才臣南山隐居六首·竹亭》宋代·魏了翁
西山抱孤洁，淇水凝寒绿。古来长安道，多少閒草木。

《寄题王才臣南山隐居六首·庄敬日强斋》宋代·魏了翁
天以行故健，火以宿故庄。卓哉主一翁，挈我洙泗上。

《赠术士龚恢乙》宋代·魏了翁
龚生来过我，极意论先天。自得环中趣，无言已十年。

《登清居台》唐朝·魏峦
迤逦清居台，连延白云外。侧聆天上语，下视飞鸟背。

《休息轩》明朝·魏时敏
亭小贮琴声，池清蘸花影。晓日上窗纱，幽人梦初醒。

《长门怨》明朝·魏时敏
露湿一庭苔，鸦啼长门树。寂寞对孤萤，飞入昭阳去。

《和重阳锡宴御制诗》唐朝·魏谟
四方无事去，宸豫杪秋来。八水寒光起，千山霁色开。

《足献吉秋风南北路相别寺门前之句》明朝·鲁山泰公
身世本如寄，去留俱洒然。秋风南北路，相别寺门前。

《韩亚卿德夫去官还陕》明朝·鲁山泰公
秋日泊沙湾，君行早晚还。分违无限意，流水不相关。

《无题》近代·鲁迅
烟水寻常事，荒村一钓徒。深宵沉醉起，无处觅菰蒲。

《庚子送灶即事》近代·鲁迅
只鸡胶牙糖，典衣供瓣香。家中无长物，岂独少黄羊。

《吊卢骚》近代·鲁迅
脱帽怀铅出，先生盖代穷。头颅行万里，失计造儿童。

《题《呐喊》》近代·鲁迅
弄文罹文网，抗世违世情。积毁可销骨，空留纸上声。

《题《彷徨》》近代·鲁迅
寂寞新文苑，平安旧战场。两间余一卒，荷戟独彷徨。

《无题》近代·鲁迅
禹域多飞将，蜗庐剩逸民。夜邀潭底影，玄酒颂皇仁。

《东溪小景》明朝·鲁铎
闲溯东风去，溪头千树花。停舟偶然坐，日暮未还家。

《东溪小景》明朝·鲁铎
清流意不浅，君须为渠醉。莫遣醒时归，犹解尘中事。

《东溪小景》明朝·鲁铎
隔溪语农人，新禾胫尚短。车痕记水畦，莫灌东畦满。

《凫洲即事》明朝·鲁铎
见说瓜堪摘，闲过洲上来。小船风打去，半日未能回。

《蔷薇下》明朝·鲁铎
独酌蔷薇下，花阴乱午风。有时残露滴，刚著酒杯中。

《散步》明朝·鲁铎
细草缘蹊软，晴朝步屟迟。往来深树里，啼鸟不曾知。

《寄行人》南北朝·鲍令晖
桂吐两三枝。兰开四五叶。是时君不归。春风徒笑妾。

《近代西曲歌·石城乐》南北朝·鲍令晖
生长石城下。开门对城楼。城中美年少。出入见依投。

《近代西曲歌·估客乐》南北朝·鲍令晖
有客数寄书。无信心相忆。莫作瓶落井。一去无消息。

《近代西曲歌·乌夜啼》南北朝·鲍令晖
歌舞诸年少。娉婷无穜迹。菖蒲花可怜。闻名不曾识。

《近代西曲歌·襄阳乐》南北朝·鲍令晖
朝发襄阳城。暮至大堤宿。大堤诸女儿。花艳惊郎目。

《近代西曲歌·杨叛儿》南北朝·鲍令晖
暂出白门前。杨柳可藏乌。郎作沈水香。侬作博山炉。

《近代吴歌·春歌》南北朝·鲍令晖
朝日照北林。初花锦绣色。谁能春不思。独在机中织。

《近代吴歌·夏歌》南北朝·鲍令晖
郁蒸仲暑月。长啸北湖边。芙蓉如结叶。拋艳未成莲。

《近代吴歌·秋歌》南北朝·鲍令晖
秋风入窗里。罗帐起飘扬。仰头看明月。寄情千里光。

《近代吴歌·冬歌》南北朝·鲍令晖
渊冰厚三尺。素雪覆千里。我心如松柏。君心复何似。

《近代吴歌·前溪》南北朝·鲍令晖
黄茑结蒙茏。生在洛溪边。花落逐流去。何见逐流还。

《近代吴歌·上声》南北朝·鲍令晖
留衫绣两裆。迮置罗裳里。微步动轻尘。罗衣随风起。

《近代吴歌·欢闻》南北朝·鲍令晖
遥遥天无柱。流漂萍无根。单身如萤火。持底报郎恩。

《近代吴歌·长乐佳》南北朝·鲍令晖
红罗复斗帐。四角垂朱裆。玉枕龙须席。郎眠何处床。

《近代吴歌·独曲》南北朝·鲍令晖
柳树得春风。一低复一昂。谁能空相忆。独眠度三阳。

《近代杂歌·浔阳乐》南北朝·鲍令晖
稽亭故人去。九里新人还。送一便迎两。无有暂时闲。

《近代杂歌·青阳歌曲》南北朝·鲍令晖
青荷盖绿水。芙蓉发红鲜。下有并根藕。上生同心莲。

《近代杂歌·蚕丝歌》南北朝·鲍令晖
春蚕不应老。昼夜常怀丝。何惜微躯尽。缠绵自有时。

《近代杂诗》南北朝·鲍令晖
玉钏色未分。衫轻似露腕。举袖欲障羞。回持理髪乱。

《丹阳孟珠歌》南北朝·鲍令晖
阳春二三月。草与水同色。道逢游冶郎。恨不早相识。

《钱唐苏小歌》南北朝·鲍令晖
妾乘油璧车。郎骑青骢马。何处结同心。西陵松柏下。

《状江南·孟春》唐朝·鲍防
江南孟春天，荇叶大如钱。白雪装梅树，青袍似葑田。

《长安道》唐朝·麹信陵
朱门映绿杨，双阙抵通庄。玉珮声逾远，红尘犹自香。

《温泉》宋代·黄人杰
离火自天烁，温泉由地生。我来需晓汲，聊用濯尘缨。

《题画三首》明朝·黄克晦
江树何霏微，遥山苍翠里。秋风吹裳衣，人影桥下水。

《题画三首》明朝·黄克晦
欲溯大江流，泊舟杨柳岸。潮上柳风吹，渡江天未旦。

《题画三首》明朝·黄克晦
江草引行路，水风吹渡桥。故人家咫尺，门外是春潮。

《送翁武举出塞赴陈中丞幕》明朝·黄克晦
欲系单于颈，长绳铁缕丝。出塞人应笑，入关世始知。

《狼山归道中作》明朝·黄克晦
前山无夕阳，犹问夕阳洞。天寒人不行，山僧出相送。

《樵歌贻卢子明》明朝·黄克晦
采薪入深林，唱歌出幽谷。樵歌非无辞，辞古不可读。

《太平水阁写画》明朝·黄克晦
远影乱归帆，孤烟发残磬。垂纶岸岸移，杨柳递相映。

《四十八渡》明朝·黄德水
武溪多野涉，一日四十八。入水人胫寒，登崖马蹄滑。

《江村》清朝·黄景仁
江水绕孤村，芳菲在何处？春从啼鸟来，啼是春归去。

《新安滩》清朝·黄景仁
一滩复一滩，一滩高十丈。三百六十滩，新安在天上。

《客中闻子规》明朝·黄淑德
陌上柳条新，逢春倍惜春。忽闻啼杜宇，愁杀未归人。

《辇下寓题》唐朝·黄滔
对酒何曾醉，寻僧未觉闲。无人不惆怅，终日见南山。

《寄题崔校书郊舍》唐朝·黄滔
一片寒塘水，寻常立鹭鸶。主人贫爱客，沽酒往吟诗。

《秋思》唐朝·黄滔
碧嶂猿啼夜，新秋雨霁天。谁人爱明月，露坐洞庭船。

《芳草》唐朝·黄滔
泽国多芳草，年年长自春。应从屈平后，更苦不归人。

《辇下书事》唐朝·黄滔
北阙新王业，东城入羽书。秋风满林起，谁道有鲈鱼。

《江南曲》明朝·黄省曾
荷叶何田田，绿房披甫甫。的的不成双，心心各含苦。

《江南曲》明朝·黄省曾
旖旎绿杨楼，侬傍秦淮住。朝朝见潮生，暮暮见潮去。

《何以问遗君》明朝·黄省曾
何以问遗君，四乳龙文镜。红颜不可将，无由看妾影。

《读旧稿蛙吹集一绝》宋代·黄载
蛙吹和童事，重开已汗颜。更须留近作，待过十年看。

《别汝钝二首》明朝·黄辉
前路中年恶，残杯暗泪销。隔城今夜雨，江树万山遥。

《别汝钝二首》明朝·黄辉
暂住依黄菊，重逢判白头。春明一杯酒，老尽汉宫秋。

《巫山二首》明朝·黄辉
摇落悲秋客，随风亦上台。如何千乘出，只为片云来。

《巫山二首》明朝·黄辉
阳台花一片，落尽楚宫春。西家空作赋，原是梦中人。

《铁笛亭》宋代·黄铢
一声苍壁裂，再奏蛟龙悲。事往迹犹在，山空人不归。

《见鹦鹉有赤色者遂赋》明朝·黄鲁曾
珍翮丹砂耀，瑰颠赤玉辉。如能解羁绁，还并日乌飞。

《李泌二首》宋代·黎廷瑞
一副黄台话，离离咏种瓜。都来三十字，救得两官家。

《食新有感》宋代·黎廷瑞
尽道丰年好，停餐意惘然。离离洛都黍，莽莽建州田。

《题赵氏晓山》宋代·黎廷瑞
旦气炯清明，曙色淡空净。悠然见青山，尽见天地性。

《题赵氏晓山》宋代·黎廷瑞
烟云乱画阴，雨雹交晚风。道人定眼观，只与清晓同。

《张良》宋代·黎廷瑞
博浪挥椎处，惓惓报国仇。如何销印事，独不为韩谋。

《山茶》明朝·黎扩
叶苦寒摧绿，花愁雪妒红。自知荣适晚，不敢恨春风。

《洞庭秋月》明朝·黎扩
湖上清秋夜，扁舟泛碧波。紫箫吹不断，无奈月明何。

《泊舟》元朝·龚璛
小舟寻夜泊，明月散风澜。故人相别处，双鹭立前滩。