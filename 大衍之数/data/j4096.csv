jid,jname,jci
1,乾之乾,道徙多阪，胡言连蹇。译喑且聋，莫使道通。请遏不行，求事无功。
2,乾之坤,招殃来螯，害我邦国。病伤手足，不得安息。
3,乾之屯,阳孤亢极，多所恨惑。车倾盖亡，身常忧惶。乃得其愿，雌雄相从。
4,乾之蒙,鵊鵴鳲鸠，专一无忧。君子是则，长受嘉福。
5,乾之需,目瞤足动，喜如其愿，举家蒙宠。
6,乾之讼,龙马上山，绝无水泉，喉焦唇干，舌不能言。
7,乾之师,仓盈庾亿，宜稼黍稷。年岁丰熟，民人安息。
8,乾之比,中夜犬吠，盗在墙外。神明佑助，消散皆去。
9,乾之小畜,据斗运枢，顺天无忧。所行造德，与乐并居。
10,乾之履,空拳握手，委地更起。富饶丰衍，快乐无已。
11,乾之泰,不风不雨，白日皎皎，宜出驱驰，通理大道。
12,乾之否,载日晶光，驂驾六龙。禄命彻天，封为燕王。
13,乾之同人,子号索哺，母行求食。反见空巢，訾我长息。
14,乾之大有,上帝之生，福佑日成。修德行惠，乐且安宁。
15,乾之谦,山险难登，涧中多石。车驰軎击，载重伤轴，担载差踬，踠跌失足。
16,乾之豫,禹凿龙门，通利水源。东注沧海，民得安从。
17,乾之随,乘龙上天，两蛇为辅，踊跃云中，游观沧海，民乐安处。
18,乾之蛊,彭祖九子，据德不殆。南山松柏，长受嘉福。
19,乾之临,南山昊天，刺政关身。疾悲无辜，皆憎为仇。
20,乾之观,江河淮海，天之奥府。众利所聚，可以饶有。乐我君子，百福是受。
21,乾之噬嗑,坚冰黄鸟，终日悲号。不见白粒，但见藜蒿，数惊鸷鸟，为我心忧。
22,乾之贲,室如悬磬，既危且殆。早见之士，依山谷处。
23,乾之剥,大禹戒路，蚩尤除道。周匝万里，不危不殆，见其所使，无所不在。
24,乾之复,三人为旅，俱归北海。入门上堂，拜谒王母，饮劳我酒。
25,乾之无妄,传言相误，非干径路。鸣鼓逐狐，不知迹处。
26,乾之大畜,三羊争雌，相逐奔驰。终日不食，精气劳疲。
27,乾之颐,纯服黄裳，戴上以兴。德义既生，天下归仁。
28,乾之大过,桀跖并处，人民愁苦。权兵荷粮，战于齐鲁。
29,乾之坎,黄鸟采绿，既嫁不答。念我父兄，思复邦国。
30,乾之离,胎生孚乳，长息成就。充满帝室，家国昌富。
31,乾之咸,三人求桔，反得大粟。女贵以富，黄金百镒
32,乾之恒,东山西岳，会合俱食。百家送从，以成恩福。
33,乾之遁,弱鸡无距，与鹊交斗。翅折目盲，为鸠所伤。
34,乾之大壮,隙大墙坏，蠹众木折。狼虎为政，天降罪罚。高弑望夷，胡亥以毙。
35,乾之晋,三痴俱走，迷路失道。惑不知归，反入患口。
36,乾之明夷,弓矢俱张，把弹折弦。丸发不至，道遇害患。
37,乾之家人,三女求夫，伺候山隅，不见复关，长思叹忧。
38,乾之睽,阳旱炎炎，伤害禾谷。穑人无食，耕夫叹息。
39,乾之蹇,骑豚逐羊，不见所望。径涉虎庐，亡羝失羔。
40,乾之解,暗昧冥语，相传诖误。鬼魅所居，谁知卧处。
41,乾之损,姬姜祥淑，而人偶食。论仁议福，以安王室。
42,乾之益,公孙驾骊，载聘东齐。延陵说产，遗季纻衣。
43,乾之夬,孤竹之墟，失妇亡夫。伤于蒺藜，不见少妻，东郭棠姜，武氏以亡。
44,乾之姤,仁政不暴，凤凰来舍。四时顺节，民安其处。
45,乾之萃,任劣力薄，孱驽恐怯。如猬见鹊，不敢格拒。
46,乾之升,卫侯东游，惑于少姬。忘我考妣，久迷不来。
47,乾之困,噂噂所言，莫如我垣。欢喜坚固，可以长安。
48,乾之井,鸑鸣岐山，鳖应山渊。男女构精，万物化生。文王以成，为开周庭。
49,乾之革,玄黄虺隤，行者劳疲，役夫憔悴，逾时不归。
50,乾之鼎,弱足钺跟，不利出门。市贾不利，折亡为患。
51,乾之震,悬貆素餐，居非其安。失舆剥庐，休坐徒居。
52,乾之艮,民怯城恶，奸人所伏。寇贼大至，入我邦城，妻子俘获。
53,乾之渐,阳低头，阴仰首，水为灾，伤我足，进不利，难生子。
54,乾之归妹,背北相憎，心意不同，如火与金。
55,乾之丰,太微帝室，黄帝所值。藩屏周卫，不可得入，常安无患。
56,乾之旅,茧栗牺牲，敬享鬼神。神嗜饮食，受福多孙。
57,乾之巽,出门逢恶，与祸为怨。更相击刺，伤我手端。
58,乾之兑,鹢飞中途，举事不进，众人乱溃。
59,乾之涣,跛踦相随，日暮牛疲。陵迟后旅，失利亡雌。
60,乾之节,龙角博颡，位至公卿。世禄长久，起动安宁。
61,乾之中孚,舜升大禹，石夷之野。征诣王庭，拜治水土。
62,乾之小过,从风放火，荻芝俱死。三害集房，叔子中伤。
63,乾之既济,梗生荆山，命制输班。袍衣剥脱，夏热冬寒。饥饿枯槁，众人莫怜。
64,乾之未济,长面大鼻，来解己忧。遗吾福子，与我惠妻，惠吾嘉喜。
65,坤之坤,不风不雨，白日皎皎。宜出驱驰，通利大道。
66,坤之乾,谷风步气，万物出生。萌庶长养，华叶茂盛。
67,坤之屯,苍龙单独，与石相触。催折两角，室家不足。
68,坤之蒙,城上有鸟，自名破家。招呼鸠毒，为国患灾。
69,坤之需,霜降闭户，蜇虫隐处。不见日月，与死为伍。
70,坤之讼,天之德室，温仁手福。衣裳所在，凶恶不起。
71,坤之师,皇陛九重，绝不可登。未见王公，谓天盖高。
72,坤之比,孔德如玉，出于幽谷。升高鼓翼，辉光照国。
73,坤之小畜,五轭四轨，复得饶有。陈力就列，驺虞悦喜。
74,坤之履,四足无角，君子所服。南征述职，以惠我国。
75,坤之泰,雷行相逐，无有攸息。战于平陆，为夷所覆。
76,坤之否,六龙争极，服在下饰。谨慎管钥，结禁毋出。
77,坤之同人,长男少女，相向共语，福禄欢喜。
78,坤之大有,奸延恶人，使德不通。炎火为殃，禾谷大伤。
79,坤之谦,修其翰翼，随风向北，至虞夏国，与舜相得。年岁大乐，邑无盗贼。
80,坤之豫,铅刀攻玉，坚不可得。尽我筋力，胝茧为疾。
81,坤之随,举被覆目，不见日月。衣裳簠簋，就长夜室。
82,坤之蛊,贼仁伤德，天怒不福。斩刈宗社，失其邦域。
83,坤之临,白龙赤虎，战斗俱怒。蚩尤败走，死与鱼口。
84,坤之观,北辰紫宫，衣冠立中。含和建德，常受天福。
85,坤之噬嗑,稷为尧使，西见王母。拜请百福，赐我善子。
86,坤之贲,三人异趣，反覆迷惑。一身五心，乱无所得。
87,坤之剥,南山大玃，盗我媚妾。怯不敢逐，退而独宿。
88,坤之复,众鬼所趋，反作大怪。九身无头，魂惊魄去，不可以居。
89,坤之无妄,延头远望，眯为目疾。不见叔姬，使伯心忧。
90,坤之大畜,典册法书，藏在兰台。虽遭乱溃，独不遇灾。
91,坤之颐,自卫反鲁，时不我与。冰炭异室，仁道隔塞。
92,坤之大过,瘤瘿秃疥，为身疮害。疾病癃残，常不远逮。
93,坤之坎,东齐郭卢，嫁于洛都。俊良美好，媒利过倍。
94,坤之离,齐鲁争言，战于龙门。构怨连祸，三世不安。
95,坤之咸,膏泽肥壤，农人丰敞。利居长安，历世无患。
96,坤之恒,仓盈庾亿，宜种黍稷。年岁丰熟，民得安息。
97,坤之遁,鸱鸮破斧，邦人危殆。赖其忠德，转祸为福，倾危复立。
98,坤之大壮,岁疾无年，虐政害民。乾溪骊山，秦楚结冤。
99,坤之晋,捯洁累累，缔结难解。嫫母衒嫁，媒不得坐，自为身祸。
100,坤之明夷,訾陬开门，鹤鸣弹冠，章甫进用，舞韶和鸾。三人翼事，国无灾患。
101,坤之家人,弟妹和居，与类相扶。愿慕群丑，不离其处。
102,坤之睽,邯郸反言，兄弟生患。涉叔忧恨，卒死不还。
103,坤之蹇,三人逐兔，各争有得，爱亡善走，多获鹿子。
104,坤之解,北辰紫宫，衣冠立中。含和建德，常受天福。
105,坤之损,拜跪请免，不得其哺。俯首衔枚，低头北走。
106,坤之益,鹤盗我珠，逃于东隅。求之郭嘘，不见所居。
107,坤之夬,一簧两舌，妄言谬语。三奸成虎，曾母投杼。
108,坤之姤,孤独特处，莫与为旅。身日劳苦，使布五谷，阴阳顺序。
109,坤之萃,褰衣涉河，涧流浚多。赖遇舟子，济脱无他。
110,坤之升,凭河登山，道路阻难，求事少便。
111,坤之困,兔罝之荣，不失其恭，和谦致乐，君子攸同。
112,坤之井,三女求夫，伺候山隅，不见复关，泣涕涟如。
113,坤之革,螟虫为贼，害我五谷。中溜空虚，家无所食。
114,坤之鼎,望尚阿衡，太宰国公。藩屏辅弼，福禄来同。
115,坤之震,三年生狗，以戌为母。荆夷上侵，姬伯出走。
116,坤之艮,途遏道塞，求事不得。
117,坤之渐,探怀得蚤，无有凶忧，所愿失道，善居渐好。
118,坤之归妹,飞楼属道，趾多搅垣，居之不安，覆厌为患。
119,坤之丰,义不胜情，以欲自倾，几危利宠，折角催颈。
120,坤之旅,潼翁蔚荟，扶首来会，津液来降，流淹滂霈。
121,坤之巽,白驹生刍，猗猗盛姝。赫喧君子，乐以忘忧。
122,坤之兑,车驰人趋，卷甲相仇。齐鲁寇战，败于犬丘。
123,坤之涣,举首望城，不见子贞，使我悔生。
124,坤之节,龙斗时门，失理伤贤。内畔外贼，则生祸难。
125,坤之中孚,安如泰山，福喜屡臻。虽有豹虎，不致危身。
126,坤之小过,初忧后喜，与福为市。八佾列陈，饮御嘉友。
127,坤之既济,持刀操肉，对酒不食。夫行从军，小子入狱，抱膝独宿。
128,坤之未济,阴衰老极，阳建其德。履离戴光，天下昭明。功业不长，虾蟆代王。
129,屯之屯,兵征大宛，北出玉关。与胡寇战，平城道西，七日绝粮，身几不全。
130,屯之乾,泛泛柏舟，流行不休。耿耿寤寐，心怀大忧。仁不逢时，身隐穷居。
131,屯之坤,采薪得麟，大命陨颠。豪雄争名，天下四分。
132,屯之蒙,山崩谷绝，天福尽竭。泾渭失纪，玉历尽已。
133,屯之需,夏台羑里，汤文所厄。鬼侯俞贿，商王解舍。
134,屯之讼,泥津污辱，弃捐沟渎。所共笑哭，终不显录。
135,屯之师,李梅冬实，国多盗贼。扰乱并作，君不能息。
136,屯之比,獐鹿逐牧，饱归其居。反还次舍，无有疾故。
137,屯之小畜,夹河为婚，期至无船。摇心失望，不见所欢。
138,屯之履,百足俱行，相福为强。三圣翼事，王室宠光。
139,屯之泰,坐位失处，不能自居。贼破王邑，阴阳颠倒。
140,屯之否,登几上舆，驾驷南游。合纵散横，燕齐以强。
141,屯之同人,三孙荷弩，无益于辅。城弱不守，邦君受讨。
142,屯之大有,河伯大呼，津不得渡。船空无人，往来亦难。
143,屯之谦,甘露醴泉，太平机关。仁德感应，岁乐民安。
144,屯之豫,重茵厚席，循皋採藿。虽踬不惧，反复其宅。
145,屯之随,太乙驾骝，从天上来。征我叔季，封为鲁侯。
146,屯之蛊,南巴六安，石解戟天。所指不已，耊老复丁。弊室旧嘘，更为新家。
147,屯之临,家给人足，颂声并作。四夷宾伏，干戈韬阁。
148,屯之观,东邻嫁女，为王妃后。庄公筑馆，以尊王母。归于京师，季姜悦喜。
149,屯之噬嗑,陈妻敬仲，兆兴齐姜。营丘是适，八世大昌。
150,屯之贲,路多枳棘，步刺我足。不利旅客，为心作毒。
151,屯之剥,天官列宿，五神共舍。宫阙光坚，君安所居。
152,屯之复,牧羊稻园，闻虎呻喧。惧畏惕息，终无祸患。
153,屯之无妄,鸣条之图，北奔犬胡。左衽为长，国号匈奴。主君旄头，立尊单于。
154,屯之大畜,克身洁吉，逢禹巡狩，锡我玄圭，拜受福佑。
155,屯之颐,冬华不实，国多盗贼。疾病难医，鬼哭其室。
156,屯之大过,襄送季女，至于荡道。齐子旦夕，留连久处。
157,屯之坎,朽根倒树，花叶落去。卒逢火焱，随风偃仆。
158,屯之离,阴变为阳，女化作男。治道得通，君臣相承。
159,屯之咸,炎绝续光，火灭复明。简易理得，以成乾功。
160,屯之恒,多载重负，捐弃于野。予母谁子，但自劳苦。
161,屯之遁,江河海泽，众利安宅，可以富有，饮御嘉客。
162,屯之大壮,冬采薇兰，地冻坚坼。利走室北，暮无所得。
163,屯之晋,乌鸣嘻嘻，天火将起。燔我室屋，灾及姬后。
164,屯之明夷,虿室蜂户，螯我手足。不可进取，为身害速。
165,屯之家人,崔嵬北岳，天神贵客。温仁正直，主布恩德。闵哀不已，蒙受大福。
166,屯之睽,伯蹇叔盲，莫与守床。失我衣裘，伐民除乡。
167,屯之蹇,为季求妇，家在东海。水长无船，不见所欢。
168,屯之解,山陵丘墓，魂魄失舍，精神尽竭，长寝不觉。
169,屯之损,踦牛失角，下山伤轴，失其利禄。
170,屯之益,水载船舟，无根以浮。往来溶溶，心劳且忧。
171,屯之夬,有鸟来飞，集于古树。鸣声可恶，主将出去。
172,屯之姤,东徙不时，触患离忧。井泥无濡，思叔旧居。
173,屯之萃,黄帝所生，伏羲之宇。兵刃不至，利以居止。
174,屯之升,东山救乱，处妇思夫。劳我君子，役无休已。
175,屯之困,跛踬未起，先利后市，不得鹿子。
176,屯之井,大蛇当路，使季畏惧。汤火之灾，切近我肤。赖其天幸，趋于王庐。
177,屯之革,从容长闲，游戏南山。拜祠祷神，神使无患。
178,屯之鼎,区脱康居，慕义入朝。湛露之欢，三爵毕恩。复归野庐，与母相扶。
179,屯之震,龟鳖列市，河海饶有。长钱山贾，商李悦喜。
180,屯之艮,年常蒙庆，今岁受福。三夫采葩，出必有得。
181,屯之渐,二人俱东，道路争讼。意乖不同，使君汹汹。
182,屯之归妹,树我藿豆，鹿兔为食。君不恤护，秋无收入。
183,屯之丰,黄鸟悲鸣，愁不见星。困于鸷鸟，鹯使我惊。
184,屯之旅,双凫俱飞，欲归稻食。经涉萑泽，为矢所射，伤我胸臆。
185,屯之巽,久客无依，思归我乡。雷雨盛溢，道未得通。
186,屯之兑,道路僻除，南至东辽。卫子善辞，使国无忧。
187,屯之涣,同枕同袍，中年相知。少贾无失，独居愁思。
188,屯之节,众神集众，相与议语。南国虐乱，百姓愁苦。兴师征讨，更立贤主。
189,屯之中孚,北陆闭蜇，隐伏不出。目盲耳聋，道路不通。
190,屯之小过,痴狂妄作，心逛善惑。迷行失路，不知南北。
191,屯之既济,栋隆辅强，宠贵日光。福善并作，乐以高明。
192,屯之未济,爱我婴女，牵衣不与。冀幸高贵，反曰下贱。
193,蒙之蒙,何草不黄，至未尽玄。室家分离，悲愁于心。
194,蒙之乾,海为水王，聪圣且明。百流归德，无有叛逆，常饶优足。
195,蒙之坤,天之所有，祸不过家。左辅右弼，金玉满堂。常盈不亡，富如敖仓。
196,蒙之屯,安息康居，异国穹庐。非吾习俗，使我心忧。
197,蒙之需,范公鸱夷，善贾饰资。东之营丘，易字子皮。把珠载金，多得利归。
198,蒙之讼,老杨日衰，条多枯枝。爵级不进，遂下摧隤。
199,蒙之师,小狐渡水，污濡其尾。利得无几，与道合契。
200,蒙之比,豕生鱼鲂，鼠舞庭堂。奸佞施毒，上下昏荒，君失其国。
201,蒙之小畜,天地配享，六位光明。阴阳顺序，以成和平。
202,蒙之履,踝踵足伤，右指病痈。失旅后时，利走不来。
203,蒙之泰,异体殊患，各有所属。喜邻孤媪，欲寄我家。王母骂詈，求之不得。
204,蒙之否,操稻乡亩，折祸稷黍。饮食充口，安利无咎。
205,蒙之同人,所受大喜，福禄重来。乐且日富，蒙庆得财。
206,蒙之大有,举杯饮酒，无益温寒，指直失取，亡利不欢。
207,蒙之谦,日月指望，光明盛昌。三圣茂承，功德大隆。
208,蒙之豫,猾夫争强，民去其乡。公孙叔子，战于城南。
209,蒙之随,猿堕高木，不踒手足。还归其室，保我金玉。
210,蒙之蛊,逐狐东山，水遏我前。深不可涉，失利后便。
211,蒙之临,凿井求玉，非卞氏宝。名困身辱，劳无所得。
212,蒙之观,黄玉温厚，君子所服。甘露溽暑，万物生茂。
213,蒙之噬嗑,画龙头颈，文章不成。甘言善语，说辞无名。
214,蒙之贲,招祸致凶，来弊我邦。病在手足，不得安息。
215,蒙之剥,履位乘势，靡有绝毙。替为隶圉，与众庶伍。
216,蒙之复,獐鹿雉兔，群聚东囿。庐黄白脊，俱往趋逐。九齚十得，君子有喜。
217,蒙之无妄,治金未成，纬画无名。长子逐兔，鹿起失路。后利不得，因无所据。
218,蒙之大畜,天厌周德，命与仁国。以礼靖民，兵革休息。
219,蒙之颐,重译贺芝，来除我忧。善说逐良，与喜相求。
220,蒙之大过,膏泽肥壤，人民孔乐。宜利俱止，长安富贵。
221,蒙之坎,白龙黑虎，起鬐暴怒。战于涿鹿，蚩尤败走。居止不殆，君安其所。
222,蒙之离,抱关传语，聋跛摧殆。众贱无下，灾殃所在。
223,蒙之咸,忧祸解除，喜至庆来。坐立欢门，与乐为邻。
224,蒙之恒,折锋载殳，舆马放休。狩军依营，天下安宁。
225,蒙之遁,至德之君，仁政且温。伊吕股肱，国富民安。
226,蒙之大壮,千里望城，不见山青。老兔虾蟆，远绝无家。
227,蒙之晋,有莘季女，为夏妃后。贵夫寿子，母字四海。
228,蒙之明夷,不虞之患，祸至无门。奄忽暴卒，痛伤我心。
229,蒙之家人,飞鹰退去，不食邻鸟。忧患解除，君主安居。
230,蒙之睽,跮蹉侧跌，申酉为祟。亥戌灭明，颜子隐藏。
231,蒙之蹇,司录凭怒，谋议无道。商民失政，殷人乏祀。
232,蒙之解,望鸡得雉，冀马获驹。大德生少，有廖从居。
233,蒙之损,忉忉怛怛，如将不活。黍稷之恩，灵辄以存。
234,蒙之益,莫莫辑辑，夜作昼匿。谋议我资，来攻我室。空尽我财，几无以食。
235,蒙之夬,天之所坏，不可强支。众口指笑，虽贵必危。
236,蒙之姤,目动睫瞤，喜来加身。举家蒙欢，吉利无殃。
237,蒙之萃,鼋羹芬香，染指弗尝。口饥于手，子公恨馋。
238,蒙之升,天福所丰，兆如飞龙。成子得志，六三以兴。
239,蒙之困,氓伯以婚，抱布自媒。弃礼急情，卒罹悔忧。
240,蒙之井,夏姬亲附，心听悦喜。利以搏取，无言不许。
241,蒙之革,南山昊天，刺政闵身。疾悲无辜，背憎为仇。
242,蒙之鼎,三人为旅，俱归北海。入门上堂，拜谒王母。劳赐我酒，欢乐无强。
243,蒙之震,愆淫旱疾，伤害稼穑。丧制病来，农人无食。
244,蒙之艮,攫饭把肉，以就口食。所往必得，无有虚乏。
245,蒙之渐,鸟飞无翼，兔走折足。虽欲会同，未得所欲。
246,蒙之归妹,体重飞难，不得逾关，不离室垣。
247,蒙之丰,四雄并处，人民愁苦。拥兵西东，不得安所。
248,蒙之旅,译重关牢，求解己忧。心感乃成，与喜俱居。
249,蒙之巽,患解忧除，王母相于。与喜俱来，使我安居。
250,蒙之兑,冬生不华，老女无家。霜冷蓬室，更为枯株。
251,蒙之涣,震慄恐惧，多所畏恶。行道留难，不可以步。
252,蒙之节,三人共妻，莫适为雌。子无名氏，公不可知。
253,蒙之中孚,早凋被霜，花叶不长。非时为灾，家受其殃。
254,蒙之小过,雉兔之东，狼虎所从，贪叨凶恶，不可止息。
255,蒙之既济,马惊破车，主坠深沟。身死魂去，离其室庐。
256,蒙之未济,山林麓薮，非人所往。鸟兽无礼，使我心苦。
257,需之需,久旱三年，草木不生。粢盛空乏，无以供灵。
258,需之乾,火灭复息，君明其德，仁人可遇，身受利福。
259,需之坤,温山松柏，常茂不落。鸾凤所庇，得其欢乐。
260,需之屯,西诛不复，恃强负力。倍道趋敌，师徒败覆。
261,需之蒙,三涂五岳，阳城太室，神明所伏，独无兵革。
262,需之讼,三牛生狗，以戌为母。荆夷上侵，姬伯出走。
263,需之师,凫游江海，役行千里。以为死亡，复见空素。长主凶忧。
264,需之比,太乙驾骝，从天上来，征君叔季，封为鲁候，无有凶忧。
265,需之小畜,纴绩独居，寡处无夫。阴阳失忘，为人仆使。
266,需之履,兵征大宛，北出玉门。与胡寇战，平城道西。七日绝粮，身几不全。
267,需之泰,楚灵暴虐，疲极民力。祸起乾溪，弃疾作毒。扶仗奔逃，身死亥室。
268,需之否,雌单独居，归其本巢。毛羽憔悴，志如死灰。
269,需之同人,两矛相刺，勇力钧敌。交绥结如，不破不缺。
270,需之大有,乘船渡济，载水逢火。赖幸免祸，蒙我生全。
271,需之谦,丧宠溢尤，政倾家覆。我宗失国，秦灭周室。
272,需之豫,冬无藏冰，春阳不通。阴流为贼，国被其殃。
273,需之随,田鼠野鸡，意常欲逃。拘制笼槛，不得动摇。
274,需之蛊,佩玉蕊兮，无所系之。旨酒一壶，莫与笑语。孤寡独特，常愁忧苦。
275,需之临,没游源口，求鲛为宝。家危自俱，复出生道。
276,需之观,河水孔穴，坏败我室。水深无岸，鱼鳖倾侧。
277,需之噬嗑,教羊牧兔，使鱼捕鼠。任非其人，费日无功。
278,需之贲,升户入室，就温燠食。冰冻北陆，不能相贼。
279,需之剥,孤竹之嘘，老妇无夫。伤于蒺藜，不见少妻。东郭棠姜，武氏破亡。
280,需之复,凶祸灾殃，日益明彰。福不可剺，三郤夷伤。
281,需之无妄,载璧秉珪，请命于河。周公作誓，冲人瘳愈。
282,需之大畜,鸟升鹊举，照临东海。龙降庭坚，为陶叔后。封圻英六，履禄绥厚。
283,需之颐,危坐至暮，请求不得。膏泽不降，政戾民忒。
284,需之大过,宜昌娶妇，东家歌舞。宴乐有序，长乐嘉喜。
285,需之坎,凿井求玉，非卞氏宝。名因身辱，劳无所得。
286,需之离,鸿鹄思其雄，欲随凤东。顺理羽翼，出次须日。中留北邑，复反其室。
287,需之咸,早霜晚雪，伤害禾麦。损功弃力，饥无所食。
288,需之恒,蝙螺生子，深目黑丑。虽饰相就，众人莫取。
289,需之遁,去如飞鸿，避凶直东。遂得全脱，与福相逢。
290,需之大壮,婚姻合配，同枕共牢，以降休嘉，子孙封候。
291,需之晋,咸阳辰巳，长安戌亥。丘陵生止，非鱼鰌市。不可辞阻，终无悔咎。
292,需之明夷,螟虫为贼，害我五谷。箪食空虚，家无所食。
293,需之家人,谋恩拜德，东归吾国。慷慨宴笑，欢乐有福。
294,需之睽,斋具赎狸，不听我辞。系于虎须，牵不得来。
295,需之蹇,比目附翼，欢乐相得。行止集周，终不离忒。
296,需之解,一指食肉，口无所得。染其鼎鼐，舌馋于腹。
297,需之损,曳纶江海，钩挂鲂鲤。王孙得利，以享仲友。
298,需之益,商纣牧野，颠败所在。赋敛重数，黎元愁苦。
299,需之夬,北辰紫宫，衣冠立中。含和建德，常受天福。
300,需之姤,轻战尚勇，不知兵权。为敌所制，从师北奔。
301,需之萃,大口宣舌，神使仲言。黄龙景星，出应德门。与福上天，天下安昌。
302,需之升,凶子祸孙，把剑向门。凶讼欢嚣，惊骇我家。
303,需之困,祝伯善言，能事鬼神。辞祁万岁，使君延年。
304,需之井,圭璧琮璋，执贽见王。百里宁戚，应聘齐秦。
305,需之革,昧旦乘车，履危蹈沟。亡失裙襦，催折两轴。
306,需之鼎,胶着木连，不出牛栏。斯飨羔羊，家室相安。
307,需之震,卷领遁世，仁德不舍。三圣攸同，周家茂兴。
308,需之艮,黍稷苗稻，垂秀方造，中旱不雨，伤风枯槁。
309,需之渐,冠带南游，与福喜逢。期于嘉贞，拜为公卿。
310,需之归妹,一巢九子，同公共母。柔顺利贞，出入不殆，福禄所在。
311,需之丰,韩氏长女，稼于东海。宜家富主，柔顺以居。利得过倍。
312,需之旅,因祸受福，喜盈我室，所愿必得。
313,需之巽,晋平有疾，迎医秦国。病乃大患，分为两竖。逃匿膏盲，和不能愈。
314,需之兑,牡飞门启，忧患大解。修福行善，不为身祸。
315,需之涣,追亡逐北，至止而得。雉叔相呼，反其室庐。
316,需之节,鸟铭既端，一呼三颠。动摇东西，危慄不安。疾病无患。
317,需之中孚,龙化为虎，泰山之阳。众多从者，莫敢救藏。
318,需之小过,焱风忽起，车驰揭揭。弃名追亡，失其和节，忧心辍辍。
319,需之既济,游居石门，禄安身全。受福西邻，归饮玉泉。
320,需之未济,登高上山，见王自言。申理我馋，得职蒙恩。
321,讼之讼,文巧俗弊，将反大质。僵死如麻，流血濡橹。皆知其母，不识其父，干戈乃止。
322,讼之乾,文王四乳，仁爱笃厚。子畜十男，夭折无有。
323,讼之坤,日入望东，不见子家。长女无夫，左手搔头。
324,讼之屯,东上泰山，见尧自言。申理我冤，以解忧患。
325,讼之蒙,奎轸温汤，过角宿房。宣时布和，无所不通。
326,讼之需,饮船牵头，虽拘无忧。王母善祷，祸不成灾。
327,讼之师,凫得水没，喜笑自啄。毛羽悦泽，利以攻玉。公出不复，伯氏客宿。
328,讼之比,水流趋下，欲至东海。求我所有，买鲂与鲤。
329,讼之小畜,獐鹿逐牧，安饱其居。反返次舍，无有疾故。
330,讼之履,树植藿豆，不得芸锄。王事靡盬，秋无所收。
331,讼之泰,弱水之西，有西王母。生不知死，与天相保。
332,讼之否,数穷廓落，困于历室。卒登玉堂，与尧侑食。
333,讼之同人,子鉏执麟，春秋作元。阴圣将终，尼父悲心。
334,讼之大有,尹氏伯奇，父子生离。无罪被辜，长舌所为。
335,讼之谦,播木折枝，与母别离。九皋难扣，绝不相知。
336,讼之豫,弱鸡无距，与鹊格斗。翅折目盲，为鸠所伤。
337,讼之随,甲乙丙丁，俱归我庭。三丑六子，入门见母。
338,讼之蛊,桑叶螟蠹，衣弊如络。女工不成，丝布为玉。
339,讼之临,开牢辟门，巡狩释冤。夏台羑里，汤文悦喜。
340,讼之观,钦明之德，坐前玉食。必保嘉美，长受安福。
341,讼之噬嗑,武夫司空，多口争讼。金火当户，民不安处，年饥无有。
342,讼之贲,紫阁九重，尊严在中。黄帝尧舜，履行至公。冠带垂衣，天下康宁。
343,讼之剥,负牛上山，力劣行难。烈风雨雪，遮遏我前。中道复还，忧苦自欢。
344,讼之复,褰兔缺唇，行难齿寒，口痛不言，为身生患。
345,讼之无妄,合体比翼，嘉耦相得，与君同好，使我有福。
346,讼之大畜,口啄卒卒，忧从中来。丧我宝贝，妻妾失位。
347,讼之颐,两心不同，或从西东。明论终日，莫适相从。
348,讼之大过,哑哑笑言，与善饮食。长乐行觞，千秋起舞，拜受大福。
349,讼之坎,初忧后喜，与福为市。八佾列陈，饮御诸友。
350,讼之离,西徙无家，破其新车。王孙失利，不如止居。
351,讼之咸,凤凰在左，麒麟处右。仁圣相遇，伊吕集聚。时无殃咎，福为我母。
352,讼之恒,区脱康居，慕仁入朝。湛露之欢，三爵毕恩，复归旧庐。
353,讼之遁,疾贫望幸，使伯行贩。关牢择羊，多得大牂。
354,讼之大壮,处高不伤，虽危不亡。握珠怀玉，还归其乡。
355,讼之晋,右手弃酒，左手牧牂。行逢礼御，饵得玉杯。
356,讼之明夷,养虎牧狼，还自贼伤。大勇小捷，虽危不亡。
357,讼之家人,戴尧扶禹，松乔彭祖。西遇王母，道路夷易，无敢难者。
358,讼之睽,秋冬探巢，不得鹊雏。衔指北去，愧我少姬。
359,讼之蹇,两羝三牂，俱为代乡。留连多难，损其食粮。
360,讼之解,南徙无庐，鸟破其巢。伐木思初，不利动摇。
361,讼之损,争讼不已，更相击剑。张季弱口，被发北走。
362,讼之益,延颈望酒，不入我口。初喜后否，得利无有。
363,讼之夬,被发倾走，寇逐我后。亡失刀兵，身全不伤。
364,讼之姤,麒凤所游，安乐无忧。君子抚民，世代千秋。
365,讼之萃,褰衣涉河，水深渍疲。赖幸舟子，济脱无他。
366,讼之升,愦愦不悦，忧从中来。丧我金罂，无妄失位。
367,讼之困,绊跳不远，心与言反。尼父望家，萏菡未华。
368,讼之井,大壮肥牸，惠我诸舅。内外和睦，不忧饥渴。
369,讼之革,黄帝建元，文德在身。禄若阳春，封为鲁君。
370,讼之鼎,虎聚摩牙，以待臀猪。往必伤亡，宜利止居。
371,讼之震,天地配享，六位光明。阴阳顺序，以成和平。
372,讼之艮,猿堕高木，不踒手足。保我金玉，还归其室。
373,讼之渐,营室紫宫，坚不可攻。明神建德，君受大福。
374,讼之归妹,孤翁寡妇，独宿悲苦。目张耳鸣，无与笑语。
375,讼之丰,低头窥视，有所畏避。行者不利，酒酸鱼败，众莫贪嗜。
376,讼之旅,载金贩狗，利弃我走。藏匿渊底，悔折为咎。
377,讼之巽,行触大忌，与司命牾，执囚束缚，拘制于吏。
378,讼之兑,执玉欢喜，配之解挛。危详及安，使我无患。
379,讼之涣,机杼纷扰，女功不成。长妹许嫁，衣无襦绔。闻祸不成，凶恶消去。
380,讼之节,金人铁距，火烧左右。虽俱不恐，独得全处。
381,讼之中孚,谢恩拜德，东归吾国。舞蹈欣悦，欢乐受福。
382,讼之小过,青牛白咽，呼我俱田，历山之下，可以多耕。岁乐时节，人民安宁。
383,讼之既济,白雉群雎，慕德朝贡。湛露之恩，使我得欢。
384,讼之未济,避患东西，反入祸门。糟糠不足，忧愁我心。
385,师之师,乌鸣呼子，哺以酒脯。高楼之处，子来归母。穑人成功，年岁大有，妒妇无子。
386,师之乾,一簧两舌，佞言谄语。三奸成虎，曾母投杼。
387,师之坤,春桃生花，季女宜家。受福且多，在师中吉，男为封君。
388,师之屯,殊类异路，心不相慕。牝牛牡猳，独无家室。
389,师之蒙,折叶蔽目，不见稚叔。三足孤鸟，远其元夫。
390,师之需,雀东求粒，误入网域。赖逢君子，脱复归息。
391,师之讼,王孙季子，相与孝友。明允笃诚，升擢荐举，为国干辅。
392,师之比,削树无枝，与子分离。饥寒莫食，独泣哀悲。
393,师之小畜,舜生大禹，石夷之野。征诣玉阕，拜理水土。
394,师之履,义不胜情，以欲自营。见利危宠，灭君令名。
395,师之泰,三人北行，六位光明。道逢淑女，与我骥子。
396,师之否,弈张乌号，彀射天狼。柱国雄勇，斗死荥阳。
397,师之同人,季姬踯躅，结衿待时。终日至暮，百两不来。
398,师之大有,鸿雁翩翩，始怨劳苦。灾疫病民，鳏寡愁忧。
399,师之谦,穿胸狗邦，僵离旁舂。天地易纪，日月更始。
400,师之豫,北山有枣，使叔寿考。东岑多栗，宜行贾市，陆梁雌雉，所至利喜。
401,师之随,干旄旌旗，抚帜在郊。虽有宝玉，无路致之。
402,师之蛊,精洁渊塞，为馋所言。证讯诘请，系于枳温。甘棠听断，怡然蒙恩。
403,师之临,玄黄虺隤，行者劳疲。役夫憔悴，逾时不归。
404,师之观,肤敏之德，发愤忘食。虏豹禽说，以成主德。
405,师之噬嗑,采唐沫乡，要我桑中。失信不会，忧思约带。
406,师之贲,伯宁子福，惠我邦国。蠲除苛残，使季无患。
407,师之剥,馋父佞雄，贼乱邦国。生虽忠孝，败恩不福。
408,师之复,渊泉堤防，水道通利。顺注湖海，邦国富有。
409,师之无妄,江南多蝮，螫我手足。冤繁诘屈，痛彻心腹。
410,师之大畜,三人俱行，别离独食。一身五心，反覆迷惑，乱无所得。
411,师之颐,鸦鸣庭中，以戒灾凶。重门击柝，备不速客。
412,师之大过,功成事就，拱手安居。立德有言，坐饰贡赋。
413,师之坎,国乱不安，兵革为患。掠我妻子，家中饥寒。
414,师之离,戴尧扶禹，从乔彭祖。西遇王母，道路夷宜，无敢难者。
415,师之咸,长尾委蛇，画地成河。深不可涉。绝无以比，惆怅会息。
416,师之恒,乘龙从蜺，征诣北阕。乃见宣室。拜守东城。镇慰黎元，举家蒙富。
417,师之遁,土与山连，终身无患。天地高明，万岁长安。
418,师之大壮,久旱水涸，枯槁无泽。虚修其德，未有所获。
419,师之晋,依天倚地，凶危不至。上清下净，受福大明，君受其利。
420,师之明夷,火烈不去，必殪僵仆。燔我衣裾，福不可悔。
421,师之家人,配合相迎，利之四乡。欣喜心释，所言得当。
422,师之睽,清人高子，久屯外野。道遥不归，思我慈母。
423,师之蹇,武库军府，甲兵所聚，非里邑居，不可舍止。
424,师之解,三德五材，和合四时。阴阳顺序，国无咎灾。
425,师之损,解衣毛羽，飞入大都。晨门戒守，郑忽失家。
426,师之益,削根烧株，不生肌肤。病在心腹，日以焦枯。
427,师之夬,文山紫芝，雍梁朱草。生长和气，福禄来处。
428,师之姤,多栽重负，捐弃于野。予母谁子，但自劳苦。
429,师之萃,凫雁哑哑，以水为家。雌雄相和，心志娱乐，得其欢欲。
430,师之升,耳目盲聋，所言不通。伫立以泣，事无成功。
431,师之困,天宫列宿，五神所舍。宫阙坚固，君安其居。
432,师之井,范子妙材，戮辱伤肤，然后相国，封为应侯。
433,师之革,秋冬探巢，不得鹊雏。衔指北去，惭我少夫。
434,师之鼎,子畏于匡，厄困陈蔡。德行不危，竟脱厄害。
435,师之震,鸿飞在陆，公出不复。仲氏任止，伯氏客宿。
436,师之艮,鹤鸣九皋，避世隐居。抱朴守真，竟不随时。
437,师之渐,舜升大禹，石夷之野。征诣玉阕，拜治水土。
438,师之归妹,左辅右弼，金玉满匮。常盈不亡，富如厫仓。
439,师之丰,崔嵬北岳，天神贵客。衣冠不已，蒙被恩德。
440,师之旅,空巢注猪，獖彘不到。张弓祝鸡，雄父飞去。
441,师之巽,胡蛮戎狄，大阴所积，涸冻冰寒，君子不存。
442,师之兑,甘露醴泉，太平机关。仁德感应，岁乐民安。
443,师之涣,恶来呼伯，慎惊外客。甲守闭宅，以备凶急。临折之忧，将灭无灾。
444,师之节,日月相望，光明盛昌。三圣茂功，仁德大隆。
445,师之中孚,葛藟蒙棘，华不得实。馋佞乱政，使恩壅塞。
446,师之小过,邻不我顾，而望玉女。身多癞疾，谁肯媚者。
447,师之既济,精诚所至，神为之辅。德教尚忠，弥世长久。三圣尚功，多受福祉。
448,师之未济,钻木取火，掘地索泉。主母饥渴，手为心福。
449,比之比,鹿得美草，鸣呼其友。九族和睦，不忧饥乏。长子入狱，霜降族哭。
450,比之乾,继祖复宗，追明成康。光照万国，享世长久。
451,比之坤,麒子凤雏，生长家国。和气所居，康乐无忧，邦多圣人。
452,比之屯,取火流泉，钓鳑山颠。鱼不可得，火不肯燃。
453,比之蒙,彭生为豕，白龙作灾。盗尧衣裳，桀跖荷兵。青禽照夜，三日夷伤。
454,比之需,黍稷醇醴，敬奉山宗。神嗜饮食，甘雨嘉降。黎庶蕃殖，独蒙福祉。
455,比之讼,李花再实，鸿飞降集。仁哲权舆，荫国受福。
456,比之师,千岁之墟，大兵所屠。不见子都，城空无家。
457,比之小畜,公子王孙，把弹摄丸。发辄有得，室家饶足。
458,比之履,骊姬馋喜，与二嬖谋，谮杀恭子，贼害忠孝。申生以缢，重耳奔逃。
459,比之泰,长生无极，子孙千亿。柏柱栽青，坚固不倾。
460,比之否,失意怀忧，如幽狴牢。亡子丧夫，附托寄居。
461,比之同人,仁智隐伏，麟不可得。龙蛇潜藏，虚居堂室。
462,比之大有,列结累累，缔结难解。嫫母衒嫁，媒不得坐，自为身祸。
463,比之谦,蜩飞坠木，不毁头足。保我羽翼，复归其室。
464,比之豫,陈妫敬仲，兆兴齐姜。乃适营丘，八世大昌。
465,比之随,过时不归，雌雄苦悲。徘徊外国，与母分离。
466,比之蛊,齐鲁争言，战于龙门。构怨结祸，三世不安。
467,比之临,府藏之富，王以赈贷。捕鱼河海，苟愿多得。
468,比之观,鸣鹤北飞，下就稻池。鳣鲔鳇鲤，众多饶有，一狗获两，利得过倍。
469,比之噬嗑,苍梧郁林，道易利通。元龟象齿，宝贝南金，为吾福功。
470,比之贲,两火争明，虽斗不伤。分离且忍，全我弟兄。
471,比之剥,伯夷叔齐，贞廉之师。以德防患，忧祸不存。
472,比之复,季去我东，发栉如蓬。展转空床，内怀忧伤。
473,比之无妄,百足俱行，相辅为强。三圣翼事，王室宠光。
474,比之大畜,壅遏堤防，水不得行。火盛阳光，阴霓伏藏，退还其乡。
475,比之颐,滕蛇乘龙，年岁饥凶，民食草蓬。
476,比之大过,铅刀攻玉，坚不可得。尽我筋力，胝茧为侯。
477,比之坎,恒山浦寿，高邑所在。阴气下淋，洪水不处，牢人开户。
478,比之离,比目四翼，来安我国。福善上堂，与我同床。
479,比之咸,杜口结舌，心中怫郁。去菑患生，莫告所冤。
480,比之恒,牵尾不前，逆理失臣，忠莫往来，惠朔以奔。
481,比之遁,早霜晚遁，伤害禾麦。损功弃力，饥无所食。
482,比之大壮,适戌失期，患生无聊。惧以发忧，发藏闭塞，邦国骚愁。
483,比之晋,昊天白日，照临我国。万民康乐，咸赖嘉福。
484,比之明夷,元吉无咎，安宁不殆。时行则行，勿之有悔。
485,比之家人,懿公浅愚，不深受谋。无援失国，为狄所贼。
486,比之睽,城上有乌，自号破家。呼唤鸠毒，为国患灾。
487,比之蹇,长股善走，趋步千里。王良嘉言，伯来在道。申见王母。
488,比之解,耕石山颠，费种家贫。无聊处作，苗发不生。
489,比之损,二人异步，东趋西步。千里之行，不相知处。
490,比之益,纯服黄裳，栽土以兴。德义茂生，天下归仁。
491,比之夬,五铣铁颐，仓库空虚。贾市无盈，与利为仇。
492,比之姤,登昆仑，入天门，过糟丘，宿玉泉，问惠观，见仁君。
493,比之萃,团团白日，为月所食。损上毁下，郑昭出走。
494,比之升,仓盈庾亿，宜稼黍稷。年岁有息，国家富有。
495,比之困,虎狼结谋，相聚为保。伺啮牛羊，道绝不通，伤我商人。
496,比之井,木年催折，常恐不活。老赖福庆，光荣辅相。
497,比之革,同载共车，中道分去。丧我元夫，独为孤苦。
498,比之鼎,饮酒醉酗，跳跃争斗，伯伤叔疆，东家治丧。
499,比之震,出值凶灾，逢五赤头，跳言死格，扶杖伏听，不敢动摇。
500,比之艮,狼虎争强，利义不行。兼吞其国，齐晋无主。
501,比之渐,南国少子，方略美好。求我长女，薄贱不与。反得丑恶，后乃大悔。
502,比之归妹,一身两头，莫适其躯。乱不可治，孰为汤汉。
503,比之丰,李耳汇鹊，更相恐怯，偃而以腹，不能距格。
504,比之旅,松柏栋梁，相辅为强。八哲五教，王室康宁。
505,比之巽,雀行求食，暮归孚乳。反其屋室，安宁如故。
506,比之兑,四尾六头，为凶作妖。阴不奉阳，上失其明。
507,比之涣,一衣三阕，结缉不便。岐道异路，日暮不到。
508,比之节,牙蘖生齿，室堂启户。幽人利贞，鼓翼起舞。
509,比之中孚,春鸿飞东，以马至金。利得十倍，重载归乡。
510,比之小过,欢悦以喜，子孙俱在。守发能忍，不见殃咎。
511,比之既济,精神消落，形骸丑恶。龉齚顿挫，枯槁腐蠹。
512,比之未济,登高上山，见王自言。申理我冤，得职梦恩。
513,小畜之小畜,白鸟衔饵，鸣呼其子。斡枝张翅，来从其母。伯仲叔季，尤贺举手。
514,小畜之乾,东遇虎地，牛马奔惊。道绝不通，南困无功。
515,小畜之坤,子鉏执麟，春秋作元。阴将以终，尼父悲心。
516,小畜之屯,取火泉源，钓鱼山颠。鱼不可得，火不肯燃。
517,小畜之蒙,机关不便，不能出言。精诚不通，为人所冤。
518,小畜之需,故室旧庐，稍弊且徐。不如新巢，可治乐居。
519,小畜之讼,蛇循流，东求大鱼。预且举网，庖人歌讴。
520,小畜之师,凿山通道，南至嘉国。周公祝祖，襄适荆楚。
521,小畜之比,鹊近却缩，不见头目。日以困急，不能自复。
522,小畜之履,五舌啄难，各自有言。异国殊俗，使心迷惑，所求不得。
523,小畜之泰,天门开辟，牢户寥阔。桎梏解脱，拘囚纵释。
524,小畜之否,坚冰黄鸟，常哀悲愁。数惊鸷鸟，雏为我忧。
525,小畜之同人,日走月步，娶不同舍。夫妻反目，主君失居。
526,小畜之大有,金牙铁齿，西王母子。无有患殃。扶舍徙道，到来不久。
527,小畜之谦,式微式微，忧祸相半。隔以岩山，室家分散。
528,小畜之豫,众神集聚，相与议语。南国虚乱，百姓劳苦。兴师征伐，更立贤主。
529,小畜之随,狼虎争食，礼义不行。兼吞其国，齐鲁无主。
530,小畜之蛊,寄生无根，如过浮云。本立不固，斯须落去，更为枯树。
531,小畜之临,子啼索哺，母行求食。反见空巢，长息訾弋。
532,小畜之观,驾驷逐狐，轮挂荆棘。车不结辙，公子无得。
533,小畜之噬嗑,方喙广口，仁智圣厚。释解倒悬，唐国太安。
534,小畜之贲,驾福乘西，来至家国。戴庆南行，离我安居。
535,小畜之剥,孔鲤伯鱼，北至高奴，木马金车，驾游大都，王母送我，来牝字驹。
536,小畜之复,三足无头，不知所之。心狂精伤，莫使为明，不见日光。
537,小畜之无妄,来牝龙身，日驭三千，南止苍梧，与福为婚。道里夷易，安全无忌。
538,小畜之大畜,辰次降娄，王驾巡时。广佑施惠，安国无忧。
539,小畜之颐,望幸不到，文章来就。王子逐走，马骑衔伤。昳迹不得，曷其有常。
540,小畜之大过,中原有菽，以待饔食。饮御诸友，所求大得。
541,小畜之坎,乱茅缩酒，灵巫拜祷。神怒不许，瘁愁忧苦。
542,小畜之离,李华再实，鸿卵降集。仁哲以幸，荫国受福。
543,小畜之咸,源出陵足，行于山趾。不为暴害，民得安居。
544,小畜之恒,客人其门，奔走东西。童女不织，士奇耕亩。暴骨千里，岁寒无年。
545,小畜之遁,天之所予，福禄常在。以永康宁，不忧危殆。
546,小畜之大壮,蝗食我稻，驱不可去。实穗无有，但见空藁。
547,小畜之晋,牛骥同堂，郭氏已亡。国破空虚，君奔走逃。
548,小畜之明夷,狗无前足，阴谋其比。为身贼害，何以安息。
549,小畜之家人,两轮自转，南上大阪。四马共辕，无有重难。与禹笑言。鹤鸣窍穴，不离其室。
550,小畜之睽,芽蘖生达，阳昌于外。左手执＃，公言锡爵。
551,小畜之蹇,秋花冬萼，数被严霜。甲兵当庭，万物不生。雄犬夜鸣，民扰大惊。
552,小畜之解,霜降必户，蜇虫隐处。不见日月，与死为伍。
553,小畜之损,身载百里，功加四海。为文开基，武立大柱。
554,小畜之益,禹作神鼎，伯益衔指。斧斤高阁，憧位独坐。卖庸不售，苦困为祸。
555,小畜之夬,福祚之家，喜至忧除。如风兼雨，出车入鱼。如鱼逢水，长乐受庇。
556,小畜之姤,苍龙隐伏，麟凤远匿。寇来同处，未得安息。
557,小畜之萃,旦生夕死，名曰婴鬼，不可得视。
558,小畜之升,白鹤衔珠，夜食为明。怀安德音，身受光荣。
559,小畜之困,行役未已，新事复起。姬姜劳苦，不得休息。
560,小畜之井,忧患解除，喜至庆来。坐立欢欣，与乐为邻。
561,小畜之革,晨风指翰，大举就温，昧过我邑，弈无所得。
562,小畜之鼎,下田稷黍，芳华生齿。大于集降，纷涝满甕。
563,小畜之震,君子碌碌，鸟庇茂木。见春百谷，心劳愿德。
564,小畜之艮,折臂踒足，不能进酒。祠祀阔旷，神怒不喜。
565,小畜之渐,学灵三年，圣且神明。光见善祥，吉喜福庆。鸣鸠飞来，告我无忧。
566,小畜之归妹,三妇同夫，志不相思。心怀不平，志常愁悲。
567,小畜之丰,中田膏黍，以享王母。受福千亿，所求大得。
568,小畜之旅,阳火不灾，喜至庆来。降福送喜，鼓琴歌讴。
569,小畜之巽,阳明不息，君无恩德。伯氏失利，农丧其力。
570,小畜之兑,燕雀衔茅，以生孚乳。兄弟六人，姣好孝悌。各得其愿，和悦相乐。
571,小畜之涣,鹑尾奔奔，火中成军。虢叔出奔，下失其君。
572,小畜之节,两人相距，止不同舍。夫妻立散，卫侯失居。
573,小畜之中孚,魃为燔虐，风吹云却。欲止不得，反鬼其宅。
574,小畜之小过,关雎淑女，佩我君子。少妻在门，君子嘉喜。
575,小畜之既济,慈母赤子，飨赐得士。夷狄服除，以安王家。
576,小畜之未济,三足孤鸟，灵鸣督卸。思过罚恶，自贼其家。
577,履之履,十乌俱飞，弈射九雌。雄得独全，虽惊不危。
578,履之乾,东向藩垣，相与笑言。子般执鞭，圉人作患。
579,履之坤,循河樀舟，旁淮东游。渔夫举网，先得大鰌。
580,履之屯,辕折轮破，马倚仆卧。后旅先宿，右足跌踒。
581,履之蒙,两人相伴，相与悖戾。心乖不同，争讼凶凶。
582,履之需,北辰紫宫，衣冠立中。含和建德，常受天福。
583,履之讼,游居石门，禄祉安全。受福西邻，归饮玉泉。
584,履之师,羊肠九萦，相推并前。止须王孙，乃能上天。
585,履之比,争讼相倍，和气不处。阴阳俱否，谷风母子。
586,履之小畜,郭叔矩颐，为棘所拘。龙额重颡，祸不成殃，复归其乡。
587,履之泰,虿室蜂户，螯我手足。不得进止，为吾害咎。
588,履之否,怒非其愿，因物有迁。贪妬腐鼠，而呼鸮鸢。自合失饵，到掖困患。
589,履之同人,婴孩求乳，母归其子。黄麑悦喜，自乐甘饵。
590,履之大有,针缕徒劳，锦绣不成。鹰逐雉突，爪折不得。
591,履之谦,雨潦集降，河渠不通。齐鲁闭塞，破费市空。
592,履之豫,封豕沟渎，水潦空谷。客止舍宿，泥涂至腹，处无黍稷。
593,履之随,三奸相扰，桀跖为友。上下骚离，隔绝天道。
594,履之蛊,齐景惑疑，为孺子牛。嫡庶不明，贼孽为患。
595,履之临,三羊俱亡，走奔南行。会暮失迹，不知所藏。
596,履之观,请伯行贾，岱山之野，夜历险阻，不逢危殆，利如浇酒。
597,履之噬嗑,桑之将落，殒其黄叶。失势倾侧，而无所立。
598,履之贲,上山求鱼，入水捕兔。市非其归，自令久留。
599,履之剥,名成德就，项领不试。景公耋老，尼父逝去。
600,履之复,天之奥隅，尧舜所居。可以存身，保我邦家。
601,履之无妄,雎鸠淑女，贤圣配偶。宜家寿福，吉庆长久。
602,履之大畜,两人俱争，莫能有定。心乖不同，讼言起凶。
603,履之颐,涉伯殉名，弃礼诛身。不得其道，成子奔燕。
604,履之大过,逾江求橘，并得大栗。烹羊食肉，饮酒歌笑。
605,履之坎,山险难升，涧中多石，车驰轊击，重伤载轴，担负善踬，跌豕手足。
606,履之离,元利孔福，神所子畜。般乐无苦，得其欢欲。
607,履之咸,乌鹊食谷，张口受哺。蒙被恩福，长大成就。柔顺利贞，君臣合德。
608,履之恒,潼滃蔚荟，肤寸来会。津液下降，流潦滂沛。
609,履之遁,路多枳棘，步刺我足。不利旅客，为心作毒。
610,履之大壮,虺蝮所聚，戏以居处。毒螯痛甚，疮不可愈。
611,履之晋,麟凤相随，观察安危。东郭圣人，后稷周公。共和政令，君子攸同。利以居止，长无忧凶。
612,履之明夷,桀乱不时，使民恨忧。立祉为笑，君危臣羞。
613,履之家人,黄帝所生，伏羲之宅。兵刃不至，利以居止。
614,履之睽,雀行求食，暮归屋宿。反其室舍，安宁无故。
615,履之蹇,太仓积谷，天下饶食。阴阳调和，年岁时熟。
616,履之解,干旄旌旗，执帜在郊。虽有宝玉，无路致之。
617,履之损,履危蹈颠，坠入泉渊。蹇不能前，足踒不便。
618,履之益,衔命上车，合和两家。峨眉皓齿，二国不殆。
619,履之夬,吉日车攻，田弋获禽。宣王饮酒，以告嘉功。
620,履之姤,金帛贵宝，宜与我市。嫁娶有恩，得利过倍。
621,履之萃,延颈望酒，不入我口。深以自喜，得利无有。
622,履之升,牧为代守，飨食甘赐。德利士意，战大破胡，长安国家。
623,履之困,日出温谷，照临万国。高明淑仁，虞夏配合。
624,履之井,逐兔索乌，破我弓车。日暮不及，失利后时。
625,履之革,讹言妄语，传相诖误。道左失迹，不知户处。
626,履之鼎,履虎蹑尾，贬损我威。君子失否，去其国家。
627,履之震,本跟不固，新花落去。更为孤妪，不得相视。
628,履之艮,五轭四国，优得饶有。陈力就列，驺虞悦喜。
629,履之渐,黄帝紫云，圣哲且神，光明见祥，告我无殃。
630,履之归妹,五利四福，俱田高邑。黍稷盛茂，多获藁稻。
631,履之丰,群虎入邑，求索肉食。大人卫守，君不失国。
632,履之旅,乌子鹊雏，常与母居。愿慕群侣，不离其巢。
633,履之巽,蹇驴不材，骏骥失时。筋老力尽，疲于沙丘。
634,履之兑,玄鬣黑颡，东归高乡。朱鸟道引，灵龟载庄。遂抵天门，见我贞君，人马安全。
635,履之涣,探巢得雏，鸠鹊俱来，使我欣娱。
636,履之节,安上宜官，一日九迁，升擢超等，牧养常山，君臣获安。
637,履之中孚,大头目明，载受嘉福。三雀飞来，与禄相得。
638,履之小过,远视千里，不见黑子。离娄之明，无益于光。
639,履之既济,三女成奸，背夫夜行，与伯笑言，不忍王母，为失醴酒，冤天谁告。
640,履之未济,日辰不良，强弱相振，一鸟两离，客胜主人。
641,泰之泰,有求陈国，留连东域，须我王孙，四月来复。主君有德，蒙受恩福。
642,泰之乾,伯夷叔齐，贞廉之师。以德防患，忧祸不存。
643,泰之坤,济深南渡，濡我衣袴。五子善擢，脱无他故。
644,泰之屯,倚立相望，适我道通，驱驾奔驰，比目同创。
645,泰之蒙,葛藟蒙棘，花不得实。馋佞为政，使恩壅塞。
646,泰之需,四并兼用，君子所服。南征述职，与福同德。
647,泰之讼,踝踵足伤，大指病痈。失旅后时，利走不来。
648,泰之师,春称夏国，生长之域。可以服食，保全家国。
649,泰之比,望骥不来，驹蹇为忧。雨惊我心，风撼我肌。
650,泰之小畜,久客无床，思归故乡。雷雨浸盈，道不得通。
651,泰之履,方船备水，傍河燃火。积善有征，终身无祸。田福吉昌，永得安康。
652,泰之否,徙岵望母，役事未已。王政靡鹽，不得相保。
653,泰之同人,多载重负，捐弃于野。王母离子，思劳自苦。
654,泰之大有,生值地乳，上皇大喜。赐我福祉，寿算无极。宾于作命。
655,泰之谦,翕翕＃＃，稍坠山颠。灭我令名，长没不全。
656,泰之豫,东邻嫁女，为王妃后。庄公筑馆，以尊王母。归于京师，季姜悦喜。
657,泰之随,伯虎仲熊，德义渊闳。使布五谷，阴阳顺叙。
658,泰之蛊,敏捷劲疾，如猿升木。彤弓虽调，终不能获。
659,泰之临,举袂覆目，不见日月。衣裘簟床，就长夜室。
660,泰之观,忍丑少羞，无面有头。耗见寡虚，日以削酒。
661,泰之噬嗑,固阴冱塞，长冰不温，令人隳殆，庖火为灾，电火为蕃。
662,泰之贲,夏麦麩麯，霜击其芒。疾君败国，使民夭伤。
663,泰之剥,渊涸龙忧，箕子为奴。干叔陨命，殷破其家。
664,泰之复,跛踦相随，日暮牛罢。陵迟后旅，失利亡雌。
665,泰之无妄,桑之将落，陨萁黄叶。失势倾侧，如无所立。
666,泰之大畜,长生以时，长柱根本。阴阳相和，岁乐无忧。
667,泰之颐,童女无室，未有配合。阴阳不和，空坐独宿。
668,泰之大过,春令原宥，仁德不周。三圣攸同，周国茂兴。
669,泰之坎,金景耀怒，带剑过午。两虎相距，虽惊无咎。
670,泰之离,危坐至暮，谋求不得。膏泽不降，政戾民忒。
671,泰之咸,老杨日衰，条多枯枝。爵级不进，日下摧颓。
672,泰之恒,蔡侯适楚，留连江湖。逾日历月，思其后君。
673,泰之遁,右抚剑头，作援钩带，凶讼不止，相与争戾，失利市肆。
674,泰之大壮,水流趋下，远至东海。求我所有，买鲔与鲤。
675,泰之晋,登几上舆，驾驷南游，合纵散衡，燕寝以强。
676,泰之明夷,求兔得獐，过其所望。欢一相迎，高位夷伤。
677,泰之家人,过时不归，道远且迷。旅人心悲，使我徘徊。
678,泰之睽,魂孤无室，御宿舍食。盗张民溃，见敌失内。
679,泰之蹇,居如转丸，危不得安。东西不宁，动生忧患。
680,泰之解,坤厚地载，庶物蕃息。平康正直，以绥百福。
681,泰之损,列敝牡荆，圣贤止悔。仇敌皆憎，孰肯相迎。上下有眚。
682,泰之益,凤凰衔书，玄珪赐我，封为晋侯。
683,泰之夬,作凶不善，相牵入井。溺陷辜罪，祸生忧滋。
684,泰之姤,悲鸣北行，失其长兄。伯中不幸，骸骨败亡。
685,泰之萃,羔衣豹裘，高扬我宇，君子维新。
686,泰之升,日中为市，各抱所有。交易资货，含珠怀宝，欣悦欢喜。
687,泰之困,振急绝理，恒阳不雨。物病焦干，华实无有。
688,泰之井,狐貉载剥，凌温厚蓐。寒棘为疾，何所不足。
689,泰之革,履践危难，脱执去患。入福喜门，见诲大君。
690,泰之鼎,四乱不安，东西为患。退止我足，毋出国城。乃得全完，赖齐生福。
691,泰之震,南国少子，材略美好。求我长女，贱薄不与。反得丑恶，后乃大悔。
692,泰之艮,妄弩失理，阳孤无辅。物病焦枯，年饥于黍。
693,泰之渐,倬然远咎，辟患害旱。田获三狐，见民为宝。
694,泰之归妹,逐鹿山颠，利去我西。维邪南北，无所不得。
695,泰之丰,龙蛇所聚，大水乐处。滑滑沛沛，使我无赖。
696,泰之旅,从风吹火，牵骐骥尾。易为功力，因催受福。
697,泰之巽,泽狗水凫，鸡畜少雏。不为家饶，心其亟逋。
698,泰之兑,水坏我里，东流为海。龟凫还嚣，不见慈母。
699,泰之涣,褰衣涉行，水深渍多。赖幸舟子，济脱无他。
700,泰之节,龟厌河海，陆行不止。自令枯槁，失其都市。有悔为咎，亦无及已。
701,泰之中孚,同本异叶，乐仁正德。东邻慕义，来兴我国。
702,泰之小过,桃李花实，累累日息。长大成熟，甘美可食，为我利福。
703,泰之既济,重瞳四乳，聪明顺理。无隐不形，微视千里。灾害不作，君子集聚。
704,泰之未济,实沈参墟，以义讨尤。次止结盟，以成霸功。
705,否之否,秦为虎狼，与晋争强，并吞其国，号曰始皇。
706,否之乾,江河淮济，天之奥府，众利所聚。可以饶有，乐我君子。
707,否之坤,天之所灾，凶不可居。转徙获福，留止危忧。
708,否之屯,名成德就，项领不试。景公耋老，尼父逝去。
709,否之蒙,持善避患，福禄长存。虽有豺虎，不能危患。
710,否之需,避患东西，反入祸门。糟糠不足，忧动我心。
711,否之讼,珪璧琮璋，执贽见王。百里宁戚，应聘齐秦。
712,否之师,扬水潜凿，使石洁白。衣素表朱，游戏皋沃。得君所愿，心志娱乐。
713,否之比,官爵相保，居之无咎。求免不得，使伯悔恨。
714,否之小畜,载车无裈，裸裎出门。小儿作笑，君为忧患。
715,否之履,把珠入口，为我利宝。得吾所有，欣然嘉喜。
716,否之泰,行不如止，直不如曲，进不如退，可以安吉。
717,否之同人,众鬼瓦聚，中有大怪，九身无头。魂惊魄去，不可以居。
718,否之大有,家给人足，颂声并作。四夷宾服，干戈囊阁。
719,否之谦,人面鬼口，长舌如斧。斫破瑚琏，殷商绝祀。
720,否之豫,南山之峻，真人所在。德配唐虞，天命为子。保佑饮享，身受大庆。
721,否之随,春桃生花，季女宜家。受福多年，男为邦君。
722,否之蛊,鸱鸮破斧，冲人危殆。赖其忠德，转祸为福，倾危复立。
723,否之临,猿堕高木，不踒手足。保我金玉，还归其室。
724,否之观,天之奥隅，尧舜所居。可以存身，保我邦家。
725,否之噬嗑,伯蹇叔盲，足痛难行。终日至暮，不离家乡。
726,否之贲,日月相望，光明盛昌。三圣茂功，仁德大隆。
727,否之剥,桃李花实，累累日息。长大成就，甘美可食。
728,否之复,入和出明，动作有光。运转休息，所为允康。
729,否之无妄,阴衰老极，阳见其德。履离载光，天下昭明。功业不长，虾蟆代王。
730,否之大畜,行役未已，新事复起。姬姜劳苦，不得休止。
731,否之颐,狐鸣室北，饥无所食。困于空丘，莫与同力。
732,否之大过,雄圣伏名，人匿麟远。走凤飞北，扰乱未息。
733,否之坎,病贫望幸，使伯行贩。开牢择羊，多得大牂。
734,否之离,翕翕＃＃，陨坠崩颠。灭其令名，长没不存。
735,否之咸,华薄实槁，衣敝入络。女工不成，丝布如玉。
736,否之恒,温山松柏，常茂不落。鸾凤所庇，得其欢乐。
737,否之遁,失持毋教，嘉偶出走。傫如失老，如丧家狗。
738,否之大壮,太乙驾骝，从天上来。征我季叔，封为鲁侯。
739,否之晋,双凫俱飞，欲归稻池。径涉萑泽，为矢所射，伤我胸臆。
740,否之明夷,深坑复平，天下安宁。意娱心乐，赖福长生。
741,否之家人,俱为天民，云过我西。风伯雨师，与我无恩。
742,否之睽,野鸟山鹊，来集六博。三枭四散，主人胜客。
743,否之蹇,北阴司寒，坚冰不温。凌人惰殆，大雹为灾。
744,否之解,伊伯致仕，去桀耕野。执顺以待，反和无咎。
745,否之损,秋风牵手，相提笑语。伯歌季舞，燕乐以喜。
746,否之益,徙巢去家，南过白马。东西受福，与母相得。
747,否之夬,鸟飞跌破，两两相和。不并四肢，但去莫疑。
748,否之姤,三年生狗，以戌为母。荆夷上侵，姬伯出走。
749,否之萃,破筐敝莒，弃损于道。坏落穿败，不复所实。
750,否之升,结纽得解，忧不为祸。食利仙家，受福安坐。
751,否之困,白日扬光，雷车避藏。云雨不行，各自还乡。
752,否之井,杜口结舌，心中怫郁。去灾生患，无所告冤。
753,否之革,赍贝赎狸，不听我辞。系于虎髯，牵不得来。
754,否之鼎,持鹤抱子，见蛇何咎。室家具在，不失其所。
755,否之震,逐兔山西，利走入门。赖我仁德，获为我福。
756,否之艮,兴役不休，与民争时。牛生五趾，行危为忧。
757,否之渐,春栗夏梨，少鲜稀有。斗千石万，贵不可求。
758,否之归妹,悲号北行，失其长兄。伯仲不幸，骸骨散王。
759,否之丰,赋敛重数，政为民贼。杼轴空尽，家去其室。
760,否之旅,履服自敌，殃咎并列，忧不能笑。
761,否之巽,杜口结舌，言为祸母。代伯受患，无所祷免。
762,否之兑,免冠进贤，步出朝门。仪礼不正，贼孽为患。
763,否之涣,娶于姜女，驾迎新妇。少齐在门，夫子悦喜。
764,否之节,牡羊稻园，闻虎喧欢。畏恐悚息，终无祸患。
765,否之中孚,老妾踞机，纬绝不知。女功不成，冬寒无衣。
766,否之小过,黑龙吐光，使阴复阳。荣猎载圣，六师以昌。
767,否之既济,东邻嫁女，为王妃后。庄公筑馆，以尊王母。归于京师，季姜悦喜。
768,否之未济,灌颉同徒，道顿跌踦。日辰不良，病为身祸。
769,同人之同人,槖置山颠，销锋铸刃。示不复用，天下大欢。
770,同人之乾,一臂六手，不使堵口。莫肯为用，利弃我走。
771,同人之坤,獐鹿逐牧，饱归其居，安息无悔。
772,同人之屯,鸿鱼逆流，至人潜渚。蓬蒿代柱，大屋颠倒。
773,同人之蒙,三羖五牂，相随俱行。迷入空泽，经涉六骏，为贼所伤。
774,同人之需,黄帝出游，驾龙乘马，东上泰山，难过齐鲁。邦国咸喜。
775,同人之讼,履危不安，心欲东西。步走逐鹿，空无所得。
776,同人之师,望尚阿衡，太宰周公，藩屏汤武，立为侯王。
777,同人之比,白龙黑虎，起伏俱怒，战于阪兆，蚩尤走败，死与鱼首。
778,同人之小畜,载石上山，步跌不前。颦眉之忧，不得所欢。
779,同人之履,周德既成，行轴不倾。中酉跌墓，耋老衰去，箴石不佑。
780,同人之泰,乘云带雨，与飞鸟俱。动举千里，见我慈母。
781,同人之否,赍贝赎狸，不听我辞。系于虎须，牵不得来。
782,同人之大有,三翼飞来，字我逢时。俱行先至，多得大利。
783,同人之谦,两足四翼，飞入吾国。宁我伯姊，与母相得。
784,同人之豫,案民湖池，玉贝文案。鱼如白云，一国获愿。
785,同人之随,季姬踟蹰，望我城隅。终日至暮，不见齐侯，君上无忧。
786,同人之蛊,龙渴求饮，黑云影从。河伯捧觞，跪进酒浆。流潦滂滂。
787,同人之临,出门逢患，与怒为怨。更相击刺，伤我手端。
788,同人之观,播天舞地，神明所守，安乐无咎。
789,同人之噬嗑,两金相击，勇武敢敌。终日大战，不破不缺。
790,同人之贲,车虽驾，两纼绝，马奔出，双轮脱，行不至，道遇害。
791,同人之剥,文山紫芝，雍梁朱草。长生和气，王以为宝。公尸侑食，福禄来处。
792,同人之复,把珠入口，为我畜宝。得吾所有，欣然嘉喜。
793,同人之无妄,负车上山，力尽行难。烈风雨雪，遮过我前。中道复还，忧者得欢。
794,同人之大畜,陶朱白珪，善贾息资。三致千金，德放上人。
795,同人之颐,子鉏执麟，春秋作元。阴圣将终，尼父悲心。
796,同人之大过,春日载阳，福履齐长。四时不忒，与乐为昌。
797,同人之坎,孔德如玉，出于幽谷。飞上乔木，鼓其羽翼，大光照国。
798,同人之离,瓯脱康居，慕仁入朝。湛露之欢，三爵毕恩。复归穷庐，以安其居。
799,同人之咸,秋冬夜行，照览星辰。道理利通，终身无患。
800,同人之恒,鸣鹄抱子，见蛇何咎。室家俱在，不失其所。
801,同人之遁,安如泰山，福禄屡臻。虽有豺虎，不能危身。
802,同人之大壮,老目瞢眠，不知东西。岁君失理，命直为曲。王称为宝。
803,同人之晋,植璧秉珪，请命于河。周公克敏，冲人瘳愈。
804,同人之明夷,大王执政，岁熟民富。国家丰有，王者有喜。
805,同人之家人,争讼相悖，和气不处。阴阳俱否，谷风母子。
806,同人之睽,齐鲁争言，战于龙门。构怨结祸，三世不安。
807,同人之蹇,鹿得美草，鸣呼其友。九族和睦，不离邦域。
808,同人之解,百里南行，虽微复明。去虞适秦，为穆国卿。
809,同人之损,梅李冬实，国多寇贼，扰乱并行，王不能制。
810,同人之益,府藏之富，王以赈贷。捕鱼河海，笱网多得，巨蛇大鳅。战于国郊，君遂走逃。
811,同人之夬,牡飞门启，忧患大结。去老乘马，不为身祸。
812,同人之姤,宜昌娶妇，东家歌舞长乐欢喜。
813,同人之萃,正阳之央，甲氏以亡。祸及留吁，湮灭为墟。
814,同人之升,凫过稻庐，甘乐麦鳅。虽驱不去，田畯怀忧。
815,同人之困,跛踦俱行，日暮车伤，失旅乏粮。
816,同人之井,龙门水穴，流行不害。民安其土，君臣相保。
817,同人之革,山陵四塞，遏我径路。欲前不得，复还故处。
818,同人之鼎,两虎争斗，血流漂忤。城郭空虚，蒿藜塞道。
819,同人之震,依东墙隅，志下心老。楚亭晨食，韩子低头。
820,同人之艮,龙生无常，或托空桑。凭乘风云，为尧立功。
821,同人之渐,魁行摇尾，逐云吹水。淤泥为陆，下田为稷。
822,同人之归妹,跛踦相随，日暮牛罢。陵迟后旅，失利亡雌。
823,同人之丰,三人俱行，北求大祥。长子病足，请季负囊。柳下之责，不失骊黄。
824,同人之旅,凤凰在左，麒麟在右。仁圣相遇，伊吕集聚。伤害不至，时无殃咎，福为我母。
825,同人之巽,乘筏渡海，虽深不殆。曾孙皇祖，累累具在，受其大福。
826,同人之兑,比目四翼，来安吾国。畿福上堂，与我同床。
827,同人之涣,娶于姜吕，驾迎新妇。少妻在门，夫子悦喜。
828,同人之节,螟虫为贼，害我稼穑。尽禾单麦，秋无所得。
829,同人之中孚,衣裳颠倒，为王来呼。成就东周，邦国大休。
830,同人之小过,王孙季子，相与为友。明允笃诚，升擢荐举。
831,同人之既济,涌泉滑滑，流行不绝。污为江海，败坏邑里，家无所处。闻虎不俱，向我笑喜。
832,同人之未济,桑户窃脂，啄粟不宜。乱政无常，使心乱明。
833,大有之大有,白虎张牙，征伐东来。朱雀前驱，赞道说辞。敌人请服，衔璧前驱。
834,大有之乾,南山大行，困于空桑。老沙为石，牛马无食。
835,大有之坤,蟠枝失岐，与母别离，绝不相知。
836,大有之屯,噂噂所言，莫如我垣。欢乐坚固，可以长安。
837,大有之蒙,李桃零坠，心思精愦。欢忧小愧，乱我魂气。
838,大有之需,火虽炽，在吾后。寇虽多，在吾右。身安吉，不危殆。
839,大有之讼,虎卧山隅，鹿过后朐，弓矢设张，猬为功曹，伏不敢起，遂至平野，得我美草。
840,大有之师,三火起明，雨灭齐光。高位疾颠，骄恣诛伤。
841,大有之比,疋居楚鸟，遇馋无辜，久散离忧。
842,大有之小畜,一室十子，同公异母。以义防患，祸灾不起。
843,大有之履,商人行旅，资无所有。贪贝利珠，留连王市。还家内顾，公子何咎。
844,大有之泰,禹将为君，北入昆仑。稍进阳光，登入温汤。代舜为治，功德昭明。
845,大有之否,乾行天德，覆帱无极，呕呼烹熟，使各自得。
846,大有之同人,南国茂盛，庶稷酿酒。可以享老，乐我嘉友。
847,大有之谦,方船备水，旁河燃火。终身为祸，与夫吉昌，永得安康。
848,大有之豫,雷行相逐，无有休息。战于平陆，为夷所覆。
849,大有之随,踯躅踟蹰，拊心搔头。五昼四夜，睹我齐候。
850,大有之蛊,大口宣唇，神使伸言。黄龙景星，出应侯门。与福上堂，天下吉昌。
851,大有之临,阴衰老极，阳建其德。离阳载光，天下昭明。
852,大有之观,三涂五岳，阳城太室，神明所伏，独无兵革，下有保国。
853,大有之噬嗑,年岁丰熟，政仁民乐。利以居止，旅人获福。
854,大有之贲,楚乌逢矢，不可久放。离居无辜，意昧精丧。作此哀诗，以告孔忧。
855,大有之剥,出门大步，与凶恶忤。骂公詈母，为我忧耻。
856,大有之复,火之井谷，杨芒生角。犯历天市，＃观太极，登上玉床，家易六公。
857,大有之无妄,牧羊逢狼，虽忧不伤。畏不惕息，终无祸殃。
858,大有之大畜,茧栗牺牲，敬奉贵神。享者饮食，受福多孙。望季不来，孔圣厄陈。
859,大有之颐,大泽治妆，南归羖羊。长伯为我，多得马牛。利于徙居。
860,大有之大过,枯树无枝，与子分离。饥寒莫养，独立哀悲。
861,大有之坎,天地九重，尧舜治中。正冠衣裳，宇宙平康。
862,大有之离,凫鹥游泾，君子以宁。履德不愆，福禄来成。
863,大有之咸,裸裎逐狐，为人所笑，牝鸡司晨，主作乱根。
864,大有之恒,典册法书，藏在兰台。虽遭乱溃，独不遇灾。
865,大有之遁,三痴俱狂，欲之平乡。迷惑失道，不知昏明。
866,大有之大壮,瘿瘤疡疥，为身疮害。疾病癃痢，常不危殆。
867,大有之晋,三豕俱走，斗于谷口。白豕不胜，死于坂下。
868,大有之明夷,赖主之光，受德之佑。遂造颠沛，独不凶咎。
869,大有之家人,上义崇德，以建大福。吉宜诰旦，周武功立。
870,大有之睽,四乱不安，东西为恨，身止无功。不出国城，乃得完全，赖其生福。
871,大有之蹇,金牙铁齿，西母王子。无有患殆，涉道大利。
872,大有之解,贺喜从福，日利蕃息，欢乐有得。
873,大有之损,昊天白日，照临我国。万民康宁，咸赖受福。
874,大有之益,左眇右盲，视暗不明。下民多蘖，君失其常。
875,大有之夬,吾有黍梁，委积道旁。有架服箱，运我到乡，藏于嘉仓。
876,大有之姤,殊类异路，心不相慕。牝豕无＃，鳏无室家。
877,大有之萃,雀行求食，出门见鹞。颠蹶上下，几无所处。
878,大有之升,野有积庾，穑人驾取，不逢虎狼，暮归其宅。
879,大有之困,肤敏之德，发愤忘食。虏豹禽越，为王求福。
880,大有之井,光祀春成，陈宝鸡鸣。阳明失道，不能自守，消亡为咎。
881,大有之革,左抱金玉，右得熊足。常盈不亡，获心所欲。
882,大有之鼎,履泥污足，名困身辱。两仇相得，身其为虚。
883,大有之震,安居重迁，不去其廛。禾米相闻，乐得常产。
884,大有之艮,天灾所游，凶不可居。转徙获福，留止危忧。
885,大有之渐,昧昧默默，不知白黑。景云乱扰，光明隐伏。犬戎攻来，幽王失国。
886,大有之归妹,凫雁哑哑，以水为宅。雌雄相和，常共娱乐。得其所欲。
887,大有之丰,长生无极，子孙千亿。柏柱载梁，坚固不倾。
888,大有之旅,麒麟凤凰，善政得祥。阴阳合调，国无灾殃。
889,大有之巽,天之奥隅，尧舜所居。可以存身，保我室家。
890,大有之兑,配合相迎，利之四邻。昏以为期，与福笑喜。
891,大有之涣,砥德砺材，果当成周。拜受大命，封为齐侯。
892,大有之节,与福俱坐，畜水备火。思患豫防，终无殃祸。
893,大有之中,晨昏潜处，候时熙熙。卒逢白日，为世荣主。
894,大有之小过,视日再光，与天相望。长生欢悦，与福为兄。
895,大有之既济,大头明目，载受嘉福。三雀飞来，与禄相触。
896,大有之未济,梗生荆山，命属输班。袍衣剥脱，夏热冬寒。立成枯槁，众人莫怜。
897,谦之谦,王乔无病，狗头不痛。亡跛失履，之我逆从。
898,谦之乾,喋嗫处曜，昧冥相待。多言少实，终无成事。
899,谦之坤,北辰紫宫，衣冠中立。含和达德，常受大福。铅刀攻玉，坚不可得。
900,谦之屯,东壁为光，数暗不明。王母嫉妒，乱我事业。
901,谦之蒙,下背其上，资明其让。子婴两头，陈破其墟。
902,谦之需,凤生会稽，稍具能飞。翱翔桂林，与众鸟雄。
903,谦之讼,凿井求玉，非卞氏宝。名困身辱，劳无所得。
904,谦之师,拜杰载复，送至东莱。百僚具举，君王嘉喜。
905,谦之比,安息康居，异国穹庐，非吾邦域，使伯忧戚。
906,谦之小畜,江河淮海，天之都市。商人受福，国家富有。
907,谦之履,同木异叶，乐仁上德。东邻慕义，来兴吾国。
908,谦之泰,白鹤衔珠，夜室反明。怀我德音，身受光荣。
909,谦之否,践履危难，脱厄去患。入福喜门，见吾邦君。
910,谦之同人,宫商既和，声音相随。骊驹在门，主君以欢。
911,谦之大有,天地配享，六位光明。阴阳顺序，以成厥功。
912,谦之豫,江河淮海，天之奥府，众利所聚，可以饶有，乐我君子。
913,谦之随,双凫俱飞，欲归稻池。径涉萑泽，为矢所射。伤我胸臆。
914,谦之蛊,伯仲叔季，日暮寝寐。裸卧失明，丧我贝囊，衔卸道旁。
915,谦之临,受阻文祖，承率复起。以义自闲，虽苦无咎。
916,谦之观,旋斗运枢，顺天无忧，与乐并俱。
917,谦之噬嗑,周师伐纣，战于牧野。甲子平旦，天下悦喜。
918,谦之贲,十雌百雏，常与母俱。抱鸡博虎，谁敢害诸。
919,谦之剥,桀跖并处，人民愁苦。拥兵荷粮，战于齐鲁。
920,谦之复,南山昊天，刺政闵身。侯悲无辜，皆憎为仇。
921,谦之无妄,百川朝海，流行不止。道虽辽远，无不到者。
922,谦之大畜,目不可合，忧来摇足，悚惕危惧，去其邦域。
923,谦之颐,乌夫鹄举，照临东海。龙降庭坚，为陶叔后。封于蓼丘，福履绥厚。
924,谦之大过,北方多枣，橘柚所聚。荷囊载黍，盈我框＃。
925,谦之坎,悬貆素食，食非其任。失望远民，实劳我心。
926,谦之离,羔羊皮革，君子朝服。辅政扶德，以合万国。
927,谦之咸,齐鲁争言，战于龙门。构怨致祸，三岁不安。
928,谦之恒,久阴霖雨，涂行泥潦。商人休止，市空无有。
929,谦之遁,桃雀窃脂，巢于小枝。摇动不安，为风所吹。寒心悚悚，常忧殆危。
930,谦之大壮,防患备灾，凶祸不来。虽困无灾，未或安休。
931,谦之晋,引颈绝粮，与母异门。不见所欢，孰与共言。
932,谦之明夷,鳅虾去海，藏于枯里。街巷偏隘，不得自在。南北无极，渴馁成疾。
933,谦之家人,恭宽信敏，功加四海。辟去不祥，喜来从母。
934,谦之睽,岁饥无年，虐政害民。乾溪骊山，秦楚结冤。
935,谦之蹇,右目无瞳，偏视寡明。十步之外，不知何公。
936,谦之解,蜩螗欢喜，草木喜茂。百果蕃炽，日益庶行。
937,谦之损,常德自如，安坐无尤。幸如贵乡，到老安荣。
938,谦之益,狡兔＃＃，良犬逐咋。雄雉受害，为鹰所获。
939,谦之夬,春桃生花，季女宜家。受福多年，男为封君。
940,谦之姤,山石朽弊，少崩坠落。上下离心，君受其祟。
941,谦之萃,水坏我里，东流为海。龟凫欢哗，不睹我家。
942,谦之升,七窍龙身，造化八元。法天则地，顺时施恩。富贵长存。
943,谦之困,四夷慕德，来兴我国。文君徙降，同受福德。
944,谦之井,华首山头，仙道所游。利以居上，长无咎忧。
945,谦之革,鹯鸠徙巢，西至平州。遭逢雷雹，辟我苇芦。室家饥寒，思吾故初。
946,谦之鼎,狗无前足，阴谋叛背，为身害贼。
947,谦之震,阳孤亢极，多所恨惑。车倾盖亡，身常惊惶。乃得其愿，雌雄相从。
948,谦之艮,空巢注猪，豚彘不至。张弓祝鸡，雄父飞去。
949,谦之渐,长夜短日，阴为阳贼。万物空枯，藏于北陆。
950,谦之归妹,爪牙之士，怨毒乞父。转忧于己，伤不及母。
951,谦之丰,拜跪请兔，不得臭腐。挽眉衔指，低头北去。
952,谦之旅,有莘季女，为王妃后。贵夫寿子，母字四海。
953,谦之巽,季姜踟蹰，待孟城隅。终日至暮，不见齐侯。
954,谦之兑,邯郸反言，父兄生患。涉此忧恨，卒死不还。
955,谦之涣,逐鹿山颠，利去我西。维邪南北，所求不得。
956,谦之节,穿鼻系株，为虎所拘。王母祀福，祸不成灾，突然自来。
957,谦之中孚,虎豹熊罴，游戏山谷。君子仁贤，亦得所欲。
958,谦之小过,梅李冬实，国多盗贼，扰乱并作，王不得制。
959,谦之既济,望幸不到，文章未就。羊子逐兔，犬踦不得。
960,谦之未济,千柱百梁，终不倾僵。仁智辅圣，周宗宁康。
961,豫之豫,冰将泮散，鸣雁雍雍。丁男长女，可以会同。生育贤人。
962,豫之乾,龙马上山，绝无水泉。喉焦唇干，口不能言。
963,豫之坤,蔡侯朝楚，留连江滨。逾时历月，思其后君。
964,豫之屯,文厄羑里，汤囚夏台。仁圣不害，数困何忧。免于缧绁，为世明侯。
965,豫之蒙,典册法书，藏阁兰台。虽遭乱溃，独不遇灾。
966,豫之需,毡裘羶国，文礼不＃。跨马空弦，伐我都邑。
967,豫之讼,星陨如雨，力弱无辅。强阴制阳，不得安土。
968,豫之师,蝗啮我稻，驱不可去。实穗无有，但见空藁。
969,豫之比,虎饥欲食，为猬而伏。禹导龙门，避咎除患，元丑以安。
970,豫之小畜,蝙蝠夜藏，不敢昼行。酒是酸浆，鲂死鲍羹。
971,豫之履,精华堕落，形体丑恶。龃龉挫顿，枯槁腐蠹。
972,豫之泰,两足不获，难以远行。疾步不能，后旅失时。
973,豫之否,令妻寿母，宜家无咎。君子之欢，得以长久。
974,豫之同人,饥蚕作室，缗多乱缠，绪不可得。
975,豫之大有,子鉏执麟，春秋作元。阴圣将终，尼父悲心。
976,豫之谦,螟虫为贼，害我稼蔷。禾殚麦尽，秋无所得。
977,豫之随,忧在腹内，山崩为疾。祸起萧墙，竟制其国。
978,豫之蛊,茹芝饵黄，饮食玉瑛。与神流通，长无忧凶。
979,豫之临,一夫两心，技刺不深。所为无功，求事不成。
980,豫之观,十里望烟，散涣四方。形容灭亡，终不见君。
981,豫之噬嗑,张弓控弩，经涉山道。虽有伏虎，谁敢害诸。
982,豫之贲,泉闭泽竭，王母饥渴。君子困穷，乃徐有说。
983,豫之剥,野鸢山雀，弈棋六博。山枭四散，主人胜客。
984,豫之复,羊惊马走，上下挥扰。鼓音不绝，顷公奔败。
985,豫之无妄,黄帝神明，八子圣聪。俱受大福，天下康平。
986,豫之大畜,住车醊酒，疾风暴起。泛乱福器，飞扬位卓，明神降禄，道无害寇。
987,豫之颐,腾蛇乘龙，宋郑饥凶，民食草蓬。
988,豫之大过,扬水潜凿，使石洁白。里素表朱，游戏皋泽。得君所欲。心志娱乐。
989,豫之坎,西过虎庐，惊我前驱。虽忧无危。
990,豫之离,衣成无开，不知所穿。客指东西，未得使安。
991,豫之咸,晨风文翰，随时就温。雄雌相和，不忧危殆。
992,豫之恒,心多悔恨，出言为怪。枭鸣室比，声丑可恶。请谒不得。
993,豫之遁,离女去夫，闵思苦忧。齐子无良，使我心悲。
994,豫之大壮,过时不归，雌雄苦悲。徘徊外国，与叔分离。
995,豫之晋,鹊巢柳树，鸠夺其处。任力德薄，天命不佑。
996,豫之明夷,鹤盗我珠，逃于东都。鹄怒追求，郭氏之墟。不见踪迹，使伯心忧。
997,豫之家人,夫妇相背，和气弗处。阴阳俱否，庄姜无子。
998,豫之睽,月走日步，趣不同舍。夫妻反目，主君失居。
999,豫之蹇,洛阳嫁女，善逐人走。三寡失夫，妇妒无子。
1000,豫之解,周德既成，杼轴不倾。太宰东西，夏国康宁。
1001,豫之损,日中为市，交易资宝。名利所有，心悦以喜。
1002,豫之益,童妾独宿，长女为室，利无所得。
1003,豫之夬,忠言辅成，王政不倾。公刘兆基，文武绥之。
1004,豫之姤,牛骥同堂，郭氏以亡。国破为墟，主君奔逃。
1005,豫之萃,中原有菽，以待雉食。饮御诸友，所求大得。
1006,豫之升,多虚少实，语不可知。尊空无酒，飞言如雨。
1007,豫之困,青蝇集蕃，君信谗言，害贤伤忠，患生妇人。
1008,豫之井,履株履舆，马惊伤车，步为我忧。
1009,豫之革,商风召寇，呼我北盗。间谍内应，与我争斗。殚以宝藏。主人不胜。
1010,豫之鼎,逸豫好游，不安其家。或有少姬，久迷不来。
1011,豫之震,无有骅骝，畜之以时。东家翁孺，来诣我车，价极可与，后无贱忧。
1012,豫之艮,厄穷上通，与尧相逢。登升大麓，国无凶人。
1013,豫之渐,众兔俱走，熊罴在后。踦不能进，失信寡处。
1014,豫之归妹,旁行不远，三思复返。心多畏恶，中日止舍。
1015,豫之丰,仓皇奉使，中山以孝。文侯悦喜，击子征召。
1016,豫之旅,入天门，守地户，君安乐，不劳苦。
1017,豫之巽,等阶上堂，见吾父兄。左酒右浆，与福相迎。
1018,豫之兑,秋蛇向穴，不失其节。夫人姜氏，自其复入。
1019,豫之涣,忍丑少羞，有面无头。耗减寡虚，日以削消。
1020,豫之节,景星照堂，麟游凤翔。仁施大行，颂声以兴。
1021,豫之中孚,竿旄旌旗，执帜在郊。虽有宝珠，无路致之。
1022,豫之小过,李华再实，鸿卵降集。仁德以兴，萌国受福。
1023,豫之既济,白马赤乌，战于东都。天辅有德，败亡为忧。
1024,豫之未济,采薪得麟，大命陨颠。豪雄争名，天下四分。
1025,随之随,鸟鸣东西，迎其群侣。似有所属，不得自专，空返独还。
1026,随之乾,必自易处，不知香臭。君密于是，失其宠位。
1027,随之坤,唐虞相辅，鸟兽喜舞。安康无事，国家富有。
1028,随之屯,左辅右弼，金玉满匮。常盈不亡，富如仓廒。
1029,随之蒙,苍龙单独，与石相触，摧折两角。
1030,随之需,钓目厌部，善逐人走。来嫁无父，不安其庐。
1031,随之讼,逐兔驱狼，避去不祥。凶恶北行，与善相逢。
1032,随之师,赍贝赎狸，不听我辞。系于虎须，牵不得来。
1033,随之比,同载共舆，中道别去。丧我元夫，独与孤居。
1034,随之小畜,奋翅鼓翼，将之嘉国。愆期失时，乃得所欲。
1035,随之履,目倾心惑，夏姬在侧。申公颠倒，巫臣乱国。
1036,随之泰,博鸠弹鹊，逐兔山北，丸尽日暮，失获无得。
1037,随之否,鹿求其子，虎庐之里。唐伯李耳，贪不我许。
1038,随之同人,败鱼鲍室，臭不可息。上山履涂，归伤我足。
1039,随之大有,花灯百枝，消暗衰微。精光讫尽，奄有灰靡。
1040,随之谦,颜叔子夏，遨游仁宇。温良受福，不失其所。
1041,随之豫,梁柱坚固，子孙蕃盛。福喜盈积，终无祸悔。
1042,随之蛊,边鄙不宁，民狎于野。穑人成功，年岁大有。
1043,随之临,蜗牛鸣呴，呼求水潦。云雨大会，流成河海。
1044,随之观,志合意同，姬姜相从。佳偶在门，夫子悦喜。
1045,随之噬嗑,白马驳骝，更生不休。富有商人，利得如丘。
1046,随之贲,大姒夏禹，经启九道。各有攸处，民得安所。
1047,随之剥,甲戊己庚，随时转行。不失其心，得且安宁。唐季发愤，擒灭子婴。
1048,随之复,穆违百里，使孟历武。将帅袭战，败于淆石。
1049,随之无妄,茅如木居，与类相投。顾慕群旅，不离其巢。
1050,随之大畜,伯仲叔季，日暮寝寐。坐卧失明，丧其贝囊。
1051,随之颐,亡羊补牢，张氏失牛。骍驷奔走，鹄盗我鱼。
1052,随之大过,雀目燕颡，畏昏无光。思我狡童，不见子充。
1053,随之坎,人和出明，动作有光。运转休息，常乐允康。
1054,随之离,不胜私情，以利自婴。其室出孤，毁其良家。
1055,随之咸,称幸上令，媚悦于神。受福重重，子孙蕃功。
1056,随之恒,齐姜叔子，天命在位。实沈参墟，封为康侯。
1057,随之遁,遨游无患，出入安全，长受其欢，君子万年。
1058,随之大壮,被服文德，升入大麓。四门雍肃，登受大福。
1059,随之晋,负金怀玉，南归嘉国。蜂虿不螯，利入我室。
1060,随之明夷,日在阜颠，向昧为昏。小人成群，君子伤伦。
1061,随之家人,水火父母，先来鸣呴。泽高之上，从高而处。
1062,随之睽,东邻少女，为王长归。柔顺利贞，宜夫寿子。
1063,随之蹇,戴瓶望天，不见星辰。愿小失大，福逃于外。
1064,随之解,王乔不病，狗头不痛。三尸头履，乏我逆从。
1065,随之损,使燕筑室，身无庇宿。家不容车，微我衣服。
1066,随之益,威权分离，乌夜徘徊。争蔽月光，大人诛伤。
1067,随之夬,辩变白黑，巧言乱国。大人失福，君子迷惑。
1068,随之姤,衣锯甲铠，敝筐为具。大人不顾，少妇不取。弃捐于道。
1069,随之萃,燕雀衔泥，以生孚乳。兄弟六人，叫好孝悌。得心欢欣，和悦相乐。
1070,随之升,登几上舆，驾驷南游。合从散衡，燕秦以强。
1071,随之困,黯黯许许，仇偶相得。冰入炭室，消亡不息。
1072,随之井,鸱鸮破斧，邦人危殆。赖其忠德，转祸为福。倾亡复立。
1073,随之革,载金贩狗，利弃我走。藏匿渊渠，悔折为咎。
1074,随之鼎,渊坑复平，宇穴安宁。忧患解除，赖福长生。
1075,随之震,骊姬馋嬉，与二孽谋。谮我恭子，贼害忠孝。驾出喜门，商伯有害。
1076,随之艮,刺羊不当，血少无羹。女执空筐，不得采桑。
1077,随之渐,牧羊稻园，闻虎喧嚷。畏惧悚息，终无祸患。
1078,随之归妹,明德隐伏，麟凤远匿。周室倾侧，不知所息。
1079,随之丰,邻不我顾，而求玉女。身多秃癞，谁肯媚者。
1080,随之旅,处虽无舆，后得战车。赖幸逢福，不罹兵革。
1081,随之巽,水坏我里，东流为海。龟凫欢嚣，不睹王母。
1082,随之兑,两心不同，或欲西东。明论终始，莫适所从。
1083,随之涣,天地悬车，废礼不朝。禳服不制，失宠其家。
1084,随之节,交川合浦，远湿难处。水土不同，思吾皇祖。
1085,随之中孚,勾践之危，栖于会稽。太宰机言，越国复存。
1086,随之小过,慈鸟鸣鸠，执一无尤。寝门内治，军自悦喜。
1087,随之既济,富年早寡，孤与独居。鸡鸣犬吠，无敢问者。我生不遇，独罹寒苦。
1088,随之未济,江海变服，淫湎无测。高位颠崩，宠禄反覆。
1089,蛊之蛊,鲂生江淮，一转为百。周流天下，无有难恶。
1090,蛊之乾,首释与目，载受福庆。我有好爵，与善相迎。
1091,蛊之坤,＃＃＃＃，岁暮偏蔽。宠名捐弃，君衰去位。
1092,蛊之屯,折箬蔽日，屏遮王目。司马无良，平子没伤。
1093,蛊之蒙,家在海隅，绕旋深流。王孙单行，无妄以趋。固阴互寒，长冰不温。后入坠胎，大雹为害。
1094,蛊之需,执义秉德，不危不殆。延颈盘恒，安其室垣。屯耗未得，终无大恤。
1095,蛊之讼,长舌乱国，大斧破车。阴阳不顺，姬姜衰忧。
1096,蛊之师,二人共路，东趋西步。千里之外，不相知处。
1097,蛊之比,视暗不明，云蔽日光。不见子都，郑人心伤。
1098,蛊之小畜,初忧后喜，与福为市。八佾列陈，饮御嘉友。
1099,蛊之履,童妾独宿，长女未室，利无所得。
1100,蛊之泰,玄黄四塞，阴雌伏谋。呼为墙屋，为巫所识。
1101,蛊之否,中岁摧陨，常恐衰微。，老复赖庆，五羖为相。
1102,蛊之同人,伯氏杀牛，行悖天时。亳社夷烧，朝歌丘墟。
1103,蛊之大有,日短夜长，禄命不光。早离父兄，免见忧伤。
1104,蛊之谦,采唐深乡，徼期桑中。失心不会，忧思忡忡。
1105,蛊之豫,昧视无光，夜不见明。冥抵空床，季叶逃亡。
1106,蛊之随,举趾振翼，南至嘉国，见我伯姑，与惠相得。
1107,蛊之临,则天顺时，周流其墟。与乐并居，无有咎忧。
1108,蛊之观,虿室蜂户，螯我手足。不可进取，为我害咎。
1109,蛊之噬嗑,公孙驾骊，载游东齐。延陵悦产，遗季纻衣。
1110,蛊之贲,转作骊山，大失人心。刘季发怒，命灭子婴。
1111,蛊之剥,羊肠九萦，相推稍前。止须王孙，乃得上天。
1112,蛊之复,螮蝀充测，佞人倾惑。女遏横行，正壅道塞。
1113,蛊之无妄,福禄不遂，家多怪祟。麋鹿悲啼，思其大雄。
1114,蛊之大畜,云雷因积，大雨重叠，。久不见日，使我心悒。
1115,蛊之颐,三河俱合，水怒涌跌。坏我王室，民因无食。
1116,蛊之大过,旦雨夜行，早遍都城。更相覆倾，终无所成。三头两眠，不见其真。
1117,蛊之坎,褒后生蛇，经老育微。侧跌哀公，酒减黄离。
1118,蛊之离,鸿雁南飞，随时休息。转送天和，千岁不衰。
1119,蛊之咸,后时失利，不得所欲。莫享偕结，自逐自逐。
1120,蛊之恒,心多恨悔，出言为怪。枭鸣室北，丑声可恶。请谒不得。
1121,蛊之遁,四马过隙，时难再得。尼父孔圣，系而不食。
1122,蛊之大壮,阴变为阳，女化为男。治道得通，君臣相承。
1123,蛊之晋,昆仑源口，流行不止。龙门砥柱，民不安处。母归扶子，黄麋悦喜。
1124,蛊之明夷,葛藟蒙棘，华不得实。馋佞乱政，使恩壅塞。
1125,蛊之家人,公无长驱，天王骏马。非其当所，伤折为患。
1126,蛊之睽,大仓充盈，万物蕃盛，年岁熟荣。
1127,蛊之蹇,执簧照牺，为风所吹，火灭无光，不见玄黄。
1128,蛊之解,鸟反故巢，归其室家，心平意正，与叔相鸣。登高陨坠，失其宠贵。
1129,蛊之损,弩驰弓藏，良犬不烹。内无怨女，征夫在堂。
1130,蛊之益,牡牺孔博，日新其德。文君出猎，姜氏受福。
1131,蛊之夬,秋季孟冬，寒露霜降。大阴在庭，庶物不生。鸡鸣犬吠，家忧数惊。
1132,蛊之姤,心多恨悔，出门见怪。歹蛇三足，丑声可恶。嫫母为媒，请求不得。
1133,蛊之萃,虎豹争强，道闭不通。小人欢讼，贪天之功。
1134,蛊之升,鸡方啄粟，为狐所逐。走不得食，惶怖惕息。
1135,蛊之困,陈妫敬仲，兆兴齐姜。乃适营丘，八世大昌。
1136,蛊之井,昊天白日，照临我国。万民康宁，咸赖喜福。
1137,蛊之革,云梦大薮，嘉有所在。虞人共职，骊驹乐喜。
1138,蛊之鼎,獐鹿雉兔，群聚东国。芦黄白春，俱往逐追，九齚十得。主君有喜。
1139,蛊之震,得惠孔明，主君复章，保其室堂。
1140,蛊之艮,天之所坏，不可强支。众口嘈嘈，虽贵必危。
1141,蛊之渐,天之奥隅，尧舜所居。可以全身，保我邦家。
1142,蛊之归妹,下泉苞稂，十年九主。旬伯遇时，忧念周京。
1143,蛊之丰,江河海隅，众利聚居。可以遨游，卒岁无忧。
1144,蛊之旅,南山黄竹，三身六目。出入制命，东皇宣政。主尊君安，郑国无患。
1145,蛊之巽,重译置之，来除我忧。与喜俱居，同其福休。
1146,蛊之兑,南山高岗，麟凤室堂。含和履中，国无灾殃。
1147,蛊之涣,紫芝朱草，生长和气。公尸侑食，福禄来下。
1148,蛊之节,宫城室就，进乐相舞。英俊在堂，福禄光明。
1149,蛊之中孚,商之子孙，资无所有。贪贝逐狐，留连都市。还辕内乡，嘉喜何咎。
1150,蛊之小过,执贽入朝，献其狐裘。元戎燮安，妙漠以欢。
1151,蛊之既济,涌泉汩汩，南流不绝。洿为淮海，坏败邑里。
1152,蛊之未济,固阴冱寒，常冰不温。凌人惰殆，大雹为灾。
1153,临之临,弱水之西，有西王母。生不知老，与天相保。行者危殆，利居善喜。
1154,临之乾,黄獹生子，以戌为母。晋师在郊，虞公出走。
1155,临之坤,仓唐奉使，中山以孝。文侯悦嘉，击子征召。
1156,临之屯,机关不便，不能出言。精诚不通，为人所冤。
1157,临之蒙,白茅醴酒，灵巫拜祷。神嗜饮食，使君寿考。
1158,临之需,重瞳四乳，耳聪目明。普仁表圣，为作元辅。
1159,临之讼,水长无船，破城坏堤。大夫从役，一朝亡殒，不见少妻。
1160,临之师,二人俱行，各遗其囊。鸿鹄失珠，无以为明。
1161,临之比,随时转行，不失其常。咸乐厥类，身无咎殃。
1162,临之小畜,蔡女荡舟，为国患忧。褒后在侧，屏蔽王目，搔扰六国。
1163,临之履,驾龙骑虎，周遍天下。为神人使，西见王母，不忧危殆。
1164,临之泰,员怨之吴，画策阖闾。鞭平服荆，除大咎殃。威振敌国，还受上卿。
1165,临之否,唐邑之墟，晋人以居。虞叔受福，实沈是国，世载其乐。
1166,临之同人,管鲍相知，至德不离。三言相桓，齐国以安。
1167,临之大有,三十无室，长女独宿。心劳未得，忧在胸臆。
1168,临之谦,散涣水长，风吹我乡。火灭无光，隳败桓公。
1169,临之豫,蜎飞蠕动，各有配偶。小大相保，咸得其所。
1170,临之随,安乐几筵，未出王门。艮安震乐。艮几震筵，
1171,临之蛊,火生月窟，下土恩塞，抵乱我国。巽先天位西南
1172,临之观,长生无极，子孙千亿。柏柱载梁，坚国不倾。
1173,临之噬嗑,钦敬昊天，厯象星辰。宣授民时，阴阳和调。
1174,临之贲,三河俱合，水怒踊跃。坏我王屋，民困于食。
1175,临之剥,寿如松乔，与日月俱。常安康乐，不离祸忧。
1176,临之复,天之所与，福禄常在，不忧危殆。伏
1177,临之无妄,受谶六符，招摇室虚。虽跌无忧，保我命财。
1178,临之大畜,赍金贾车，失道后时，劳罢为忧。
1179,临之颐,华首山头，仙道所游。利以居止，长无咎忧。
1180,临之大过,采唐沬乡，要期桑中。失信不会，忧思约带。
1181,临之坎,人面鬼口，长舌为斧。斲破瑚琏，殷商绝后。
1182,临之离,临溪桥疚，虽恐不危，乐以笑歌。
1183,临之咸,洋洋沸溢，水泉为害，使我无赖。
1184,临之恒,蝗螟为贼，害我稼穑。秋饥于年，农夫鲜食。
1185,临之遯,八百诸侯，不期同时。慕西文德，兴我宗族，家门雍睦。
1186,临之大壮,长男少女，相向笑语。来欢致福，和悦乐喜。
1187,临之晋,平国不君，夏氏作乱。乌号窃发，灵公殒命。
1188,临之明夷,春多膏泽，夏润优渥。稼穑成熟，亩获百斛。
1189,临之家人,客宿卧寒，席蓐不安。行危为害，留止得欢。
1190,临之睽,乘桴浮海，虽惧不殆。母载其子，终焉何咎。
1191,临之蹇,手拙不便，不能伐檀。车无轴辕，行者苦难。
1192,临之解,唐虞相辅，鸟兽率舞。民安无事，国家富有。
1193,临之损,秋蛇向穴，不失其节。夫人姜氏，自齐复入。
1194,临之益,病笃难医，和不能治。命终永讫，下即蒿庐。
1195,临之夬,青蛉如云，城邑闭门。国君卫守，民困于患。
1196,临之姤,牙蘖生达，室堂启户。出入利贞，鼓翼起舞。
1197,临之萃,凫游江海，没行千里。以为死亡，复见空桑，长生乐乡。
1198,临之升,黄帝出游，驾龙乘马。东上泰山，南游齐鲁，邦国咸喜。
1199,临之困,履危不止，与鬼相视。惊恐失气，如骑虎尾。
1200,临之井,秋南春北，不失消息。涉和履中，时无隐匿。
1201,临之革,龙门砥柱，通利水道。百川顺流，民安其居。
1202,临之鼎,千岁庙堂，栋桡倾僵。天厌周德，失其宠光。
1203,临之震,折若蔽目，不见稚叔。三足孤鸟，远离室家。
1204,临之艮,望叔山北，陵隔我目。不见所得，使我心惑。
1205,临之渐,匏瓠之息，一亩千室。万国都邑，北门有福。
1206,临之归妹,域域牧牧，忧祸相伴。隔以岩山，室家分散。
1207,临之丰,骐骥騄耳，游食萍草。逍遥石门，循山上下，不失其所。
1208,临之旅,天所祚昌，文以为良。笃生武王，姬受其福。
1209,临之巽,羊肠九荣，相推稍前。止须王孙，乃能上天。
1210,临之兑,贫鬼守门，日破我盆。孤牝不驹，鸡不成雏。
1211,临之涣,饱食从容，入门上堂。不失其常，家无咎殃。
1212,临之节,阴淫不止，白马为海。皋泽之子，就高而处。
1213,临之中孚,执戈俱立，以备暴急。千人守门，因以益卑，终安何畏。
1214,临之小过,夹河为婚，水长无船。槌心失望，不见所欢。
1215,临之既济,阴阳变化，各得其宜。上下顺通，奏为肤功。
1216,临之未济,任劣德薄，失其臣妾。田不见禽，犬无所得。
1217,观之观,厯山之下，虞舜所处。躬耕至孝，名闻四海。为尧所荐，缵位天子。
1218,观之乾,蜎飞蠕动，各有所配。欢悦相迎，咸得其处。
1219,观之坤,继祀宗邑，追明成康。光照万国，享世久长。
1220,观之屯,秋冬探巢，不得鹊雏。衔指北去，媿我少姬。
1221,观之蒙,僮妾独宿，长女未室，利无所得。
1222,观之需,洪波逆流，至人潜处。蓬蒿代柱，大屋颠仆。
1223,观之讼,日闇不明，谗夫在堂。右臂疾痹，君失其光。
1224,观之师,王孙季子，相与孝友。明允笃诚，升擢荐举，为国乾辅。此用遇卦
1225,观之比,麟趾龙身，日驭三千。南上苍梧，与福为婚。道里夷易，安全无患。比亦用
1226,观之小畜,三子成驹，破其坚车。轮载空舆，后时失期。
1227,观之履,逐祸除患，道德神仙。遏恶万里，常欢以安。
1228,观之泰,黄池之盟，吴晋争强。勾践为患，夷国不安。
1229,观之否,青牛白咽，招我于田。厯山之下，可以多耕。岁藏时节，人民安宁。
1230,观之同人,有头无目，不见菽粟。消耗为疾，三年不复。
1231,观之大有,山没邱浮，陆为水鱼。燕雀无巢，民无室庐。
1232,观之谦,高冈凤凰，朝阳梧桐。雍雍喈喈，菶菶萋萋。陈辞不多，以告孔嘉。
1233,观之豫,鳏寡独宿，忧动胸臆，莫与宿食。
1234,观之随,马蹄踬车，妇恶破家。青蝇污白，恭子离居。
1235,观之蛊,长女三嫁，进退无羞。逐狐作妖，行者离忧。
1236,观之临,人无足，法缓除。牛出雄，走羊惊。阳不制阴，男失其家。
1237,观之噬嗑,茹芝饵黄，饮食玉英。与神流通，长无忧凶。
1238,观之贲,东行无门，西出华山。道塞畏难，游子为患。
1239,观之剥,寿如松乔，与日月俱。常安康乐，不罹祸忧。
1240,观之复,探鷇得螽，所愿不喜。道值小人，君子咎蹇。
1241,观之无妄,蠃生子，深目黑丑。虽饰相就，众人莫取。
1242,观之大畜,喜怒不时，霜雪为灾。稼穑无功，后稷饥寒。
1243,观之颐,乌升鹊举，照临东海。尨降庭坚，为陶叔后。封圻蓼六，履禄绥厚。
1244,观之大过,黄离白日，照我四国。元首昭明，民赖其福。伏
1245,观之坎,黍稷醕酿，敬奉山宗。神嗜饮食，甘雨嘉降。独蒙福力，时灾不至。
1246,观之离,福过我里，入门笑喜，与吾利市。
1247,观之咸,昼卧里门，悚惕不安。目不得阖，鬼搔我足。
1248,观之恒,春草荣华，长女宜夫。受福多年，世有封禄。
1249,观之遯,雍门内崩，贼贤伤仁。暴乱狂悖，简公失位。
1250,观之大壮,心志无良，昌披妄行。触壁抵墙，不见户房。
1251,观之晋,胶车木马，不利远贾。出门为患，安止得全。
1252,观之明夷,家在海隅，桡短流深。企立望宋，无木以趋。
1253,观之家人,冬叶枯槁，当风失道。蒙被尘埃，左右劳苦。
1254,观之睽,过时不行，妄逐王公。老女无夫，不安其居。
1255,观之蹇,履泥污足，名困身辱。两仇相当，自为痛疾。
1256,观之解,精华堕落，形体丑恶。龃龉挫顿，枯槁腐蠧。
1257,观之损,长生无极，子孙千意。松柏为梁，坚固不倾。
1258,观之益,去辛就蓼，毒愈酷毒。避穽入坑，忧患日生。
1259,观之夬,行尧钦德，养贤致福。众英积聚，国无寇贼。
1260,观之姤,狗逐兔走，俱入谷口。与虎逢晤，迫不得去。
1261,观之萃,望尚阿衡，太宰周公。藩屏汤武，立为侯王。
1262,观之升,清人高子，久屯外野。逍遥不归，思我慈母。
1263,观之困,三虫作蛊，削迹无与。胜母盗泉，居不安处。
1264,观之井,獹牝龙身，进无所前。三日五夜，得其所欢。
1265,观之革,黄裹绿衣，君服不宜。淫湎毁常，失其宠光。
1266,观之鼎,天所顾佑，祸灾不到，安吉无惧。
1267,观之震,盘纡九回，行道留难。止须于邱，乃睹所欢。
1268,观之艮,暴虐失国，为下所逐。北犇阴胡，主君旄头。
1269,观之渐,御骍从龙，至霍华东。与禹相逢，送致于邦。
1270,观之归妹,铜人铁距，雨露劳苦。终日卒岁，无有休息。
1271,观之丰,大人失宜，盈满复亏。长成之木，盛者复衰。
1272,观之旅,梅李冬实，国多盗贼。乱扰并作，王不能制。
1273,观之巽,泽枯无鱼，山童无株。长女嫉妬，使身空虚。
1274,观之兑,天门冬虚，既尽为灾。膉黯苍，秦伯受殃。
1275,观之涣,牵衣涉河，水深渍罢。幸赖舟子，济脱无他。
1276,观之节,推车上山，高仰重难。终日至暮，不见阜巅。
1277,观之中孚,鼎炀其耳，热不可举。大路壅塞，旅人心苦。
1278,观之小过,四乱不安，东西为患。退身止足，无出邦域。乃得完全，赖其生福。
1279,观之既济,班马远师，以息劳罢。役夫嘉喜，入户见妻。
1280,观之未济,积德不怠，遇主逢时。载喜渭阳，身受荣光。
1281,噬嗑之噬嗑,麒麟凤凰，善政得祥。阴阳和调，国无灾殃。
1282,噬嗑之乾,北风相牵，提笑语言。伯歌叔舞，燕乐以喜。
1283,噬嗑之坤,甲戊己庚，随时运行。不失常节，咸逢出生。各乐其类，达性任情。此亦全用
1284,噬嗑之屯,破亡之虚，神祇哀忧。进往无光，留止有庆。
1285,噬嗑之蒙,注斯膏泽，扞卫百毒。防以江南，虺不能螫。
1286,噬嗑之需,日月相望，光明盛昌。三圣茂功，仁德大隆。
1287,噬嗑之讼,大蛇巨鱼，战于国郊。上下隔塞，卫侯庐漕。
1288,噬嗑之师,龙入天关，经厯九山。登高上下，道里险难。日晏不食，绝无甘酸。
1289,噬嗑之比,沙漠北塞，绝无水泉。君子征凶，役夫力殚。
1290,噬嗑之小畜,关折门启，衿带解堕。福与善生，忧不为祸。
1291,噬嗑之履,狼虎所嗥，患害必遭。不利有为，宜以遁逃。
1292,噬嗑之泰,金精耀怒，带剑过午。两虎相距，弓弩满野，虽忧无苦。
1293,噬嗑之否,朽根枯树，华叶落去。卒逢火焱，相随偃仆。
1294,噬嗑之同人,入暗出明，动作有光。转运休息，常乐永康。
1295,噬嗑之大有,国多忌讳，大人恒畏。结口无患，可以长存。
1296,噬嗑之谦,天地渟厚，六合光明。阴阳顺序，厥功以成。
1297,噬嗑之豫,裸裎逐狐，为人观笑。牝鸡雄晨，主作乱妖。
1298,噬嗑之随,阴升阳伏，桀失其室，相餧不食。
1299,噬嗑之蛊,蜎飞蠕动，各有配偶。大小相保，咸得其所。
1300,噬嗑之临,鬼守我庐，欲呼伯去。曾孙寿考，司命不许，与生相保。
1301,噬嗑之观,祸走患伏，喜为我福。凶恶消亡，菑害不作。
1302,噬嗑之贲,智不别扬，张狂妄行。蹈渊仆颠，伤杀伯身。
1303,噬嗑之剥,凶忧灾殃，日益明章。祸不可救，三却夷伤。
1304,噬嗑之复,长尾蜲蛇，画地为河。深不可涉，绝无以北，怅然嘳息。
1305,噬嗑之无妄,爱我婴女，牵引不与。冀幸高贵，反得贱下。
1306,噬嗑之大畜,凫游江湖，甘乐其饵。既不近人，虽惊不骇。
1307,噬嗑之颐,明灭光息，不能复食。精魄既丧，以夜为室。
1308,噬嗑之大过,奇适无偶，习静独处。所愿不从，心思劳苦。
1309,噬嗑之坎,葛藟蒙棘，华不得实。谗侫乱政，使忠壅塞。
1310,噬嗑之离,鹊笑鸠舞，来遗我酒。大喜在后，授我龟纽。龙喜张口，超拜福祉。
1311,噬嗑之咸,摇尾逐灾，云沉孽除。洿泥生梁，下为田主。
1312,噬嗑之恒,白鹤衔珠，夜食为明。膏润优渥，国岁年丰。
1313,噬嗑之遯,内执柔德，上讼以默。守邑赖德，祸灾不作。
1314,噬嗑之大壮,犬吠惊骇，公拔戈起。玄冥厌火，消散瓦解。
1315,噬嗑之晋,公悦妪喜，子孙俱在。荣誉日登，福禄来处。
1316,噬嗑之明夷,鸟鸣哺鷇，长欲飞去。循枝上下，适与风遇。颠陨树根，命不可救。
1317,噬嗑之家人,析薪炽酒，使媒求妇。和合齐宋，姜子悦喜。巽木为薪，
1318,噬嗑之睽,邻不我顾，而望玉女。身多疣癞，谁当媚者。
1319,噬嗑之蹇,远视无光，不知青黄。黈纩塞耳，使君闇聋。
1320,噬嗑之解,克身整己，逢禹巡狩。赐我玄圭，蒙福受佑。
1321,噬嗑之损,远望千里，不见黑子。离娄之明，无盈于光。
1322,噬嗑之益,斧斤所斫，疮痏不息。针石不施，下即空室。
1323,噬嗑之夬,南国少子，才略美好。求我长女，贱薄不与。反得丑陋，后乃大悔。
1324,噬嗑之姤,失俪后旅，天门地户。不知所在，安止无咎。
1325,噬嗑之萃,乌孙氏女，深目黑丑。嗜欲不同，过时无偶。
1326,噬嗑之升,伯驾纯骝，南至东莱。求索车马，道阙中止。
1327,噬嗑之困,二女宝珠，误郑大夫。交父无礼，自为作笑。丁云：
1328,噬嗑之井,阳城太室，神明所息。仁智之居，独无兵革。
1329,噬嗑之革,大蛇为殃，使道不通。岁收尠少，年榖败伤。
1330,噬嗑之鼎,三足孤乌，灵明为御。司过罚恶，自残其家，毁败为忧。
1331,噬嗑之震,车虽驾，两靷绝。马欲步，双轮脱。行不至，道遇害。
1332,噬嗑之艮,郁映不明，为阴所伤。众雾集聚，共夺日光。
1333,噬嗑之渐,鸋鴂鸱枭，治成遇灾。周公勤劳，绥德安家。
1334,噬嗑之归妹,名成德就，项领不试。景公耄老，尼父逝去。
1335,噬嗑之丰,一夫两心，歧刺不深。所以无功，求事不成。
1336,噬嗑之旅,羿张乌号，彀射天狼。柱国雄勇，败于荥阳。
1337,噬嗑之巽,东家杀牛，污秽腥臊。神背西顾，命衰绝周。
1338,噬嗑之兑,火起吾后，喜炙我庑。苍龙衔水，泉噀屋柱，虽忧无咎。
1339,噬嗑之涣,桃雀窃脂，巢于小枝。摇动不安，为风所吹。寒心栗栗，常忧殆危。
1340,噬嗑之节,徙足去域，飞入东国。有所畏避，深藏远匿。
1341,噬嗑之中孚,琼英朱草，仁政得道。凫鹥在渚，福禄来下。
1342,噬嗑之小过,陈蔡之厄，从者饥罢。明德上通，忧不为凶。
1343,噬嗑之既济,春桃生华，季女宜家。受福多年，男为邦君。
1344,噬嗑之未济,径邪贼田，政恶伤民。夫妇呪诅，泰山覆颠。
1345,贲之贲,仁政不暴，凤凰来舍。四时顺节，民安其居。
1346,贲之乾,八口九头，长舌破家。帝辛沈湎，商灭其墟。
1347,贲之坤,鬼守我门，呼伯入山。去其室家，舍其兆墓。
1348,贲之屯,日出阜东，山蔽其明。章甫荐屦，箕子徉狂。
1349,贲之蒙,戴盆望天，不见星辰。愿小失大，福逃墙外。
1350,贲之需,两轮并转，南山大阪。四马共辕，无有重难，与语笑言。
1351,贲之讼,羊惊狼虎，耸耳羣聚。行旅稽难，流连愁苦。
1352,贲之师,楩生荆山，命制轮班。袍衣剥脱，夏热冬寒。饥饿枯槁，众人莫怜。
1353,贲之比,鸟飞无翼，兔走折足。不常其德，自为羞辱。
1354,贲之小畜,条风制气，万物出生。明庶长养，花叶茂荣。
1355,贲之履,坤厚地德，庶物蕃息。平康正直，以绥大福。
1356,贲之泰,昴毕附耳，将军乘怒。径路隔塞，燕雀惊骇。
1357,贲之否,东风启户，黔啄翻舞。各乐其类，咸得生处。
1358,贲之同人,两足四翼，飞入家国。宁我伯姊，与母相得。
1359,贲之大有,岁暮花落，阳入阴室。万物伏匿，藏不可得。
1360,贲之谦,释然远咎，避患高阜。田获三狐，以贝为宝。
1361,贲之豫,迁延却缩，不见头目。日以困急，不能自复。
1362,贲之随,秋隼冬翔，数被严霜。鸡犬夜鸣，家扰不宁。
1363,贲之蛊,班马还师，以息劳疲。役夫嘉喜，入户见妻。
1364,贲之临,老杨日衰，条多枯枝。爵级不进，逐下摧隤。
1365,贲之观,顺风吹火，牵骑骥尾。易为功力，因惧受福。
1366,贲之噬嗑,六人俱行，各遗其囊。黄鹄失珠，无以为明。
1367,贲之剥,依叔墙隅，志下心劳。楚亭晨食，韩子低头。
1368,贲之复,三牛生狗，以戌为母。荆夷上侵，姬伯出走。
1369,贲之无妄,鹤盗我珠，逃于东都。鹄怒追求，郭氏之墟。不见踪迹，反为祸灾。
1370,贲之大畜,升舆中退，举事不遂。餔糜毁齿，失其道理。
1371,贲之颐,鸿鹄高飞，鸣求其雌。雌来在户，雄哺嘻嘻。甚独劳苦，炰鳖脍鲤。
1372,贲之大过,褰衣涉河，水深渍罢。幸赖舟子，济脱无他。
1373,贲之坎,虎啮龙指，泰山之崖。天命不佑，不见其雌。
1374,贲之离,明不处暗，智不履危。终日卒岁，乐以笑歌。
1375,贲之咸,三足俱行，倾危善僵。六指不便，慁累弟兄。树柱阂车，失其正当。
1376,贲之恒,舍车而徒，亡其驳牛。虽丧白头，酒以疗忧。
1377,贲之遁,析薪炽酒，使媒求妇。和合齐宋，姜子悦喜。
1378,贲之大壮,夜视无明，不利贾商。子反笑欢，与市为仇。
1379,贲之晋,徒行离车，冒厌泥涂，利以休居。
1380,贲之明夷,作室山根，人以为安。一夕崩颠，破我壶飱。
1381,贲之家人,东山西山，各自言安。虽相登望，竟未同堂。
1382,贲之睽,君子在朝，凶言去消。惊骇逐狼，不见雄英。
1383,贲之蹇,填填，火烧山根。不润我邻，独不蒙恩。
1384,贲之解,南山之蹊，真人所在。德配唐虞，天命为子。保佑歆享，身受大庆。
1385,贲之损,龙蛇所聚，大水来处。泱泱霈霈。濙濙濭濭，使我无赖。
1386,贲之益,旃裘苫盖，慕德献服。边鄙不耸，以安王国。
1387,贲之夬,光祀春成，陈宝鸡鸣。阳明失道，不能自守，消亡为咎。
1388,贲之姤,下泉苞狼，十年无王。荀伯遇时，忧念周京。
1389,贲之萃,仁德不暴，五精就舍。四序允厘，民安其居。
1390,贲之升,隋和重宝，众所贪有。相如睨柱，赵王危殆。
1391,贲之困,凤生五雏，长于南城。君子康宁，悦乐身荣。
1392,贲之井,二人为旅，俱归北海。入门上堂，拜谒王母。劳赐我酒，女功悦喜。
1393,贲之革,逐忧去殃，洿泥生梁，下田为王。
1394,贲之鼎,东门之坛，茹藘在阪。礼义不行，与我心反。
1395,贲之震,凫遇稻芦，甘乐，虽驱不去。
1396,贲之艮,清人高子，久屯外野。逍遥不归，思我慈母。
1397,贲之渐,谗佞所言，语不成全。虎狼之患，不为我残。
1398,贲之归妹,张罗捕鸠，兔丽其灾。雌雄俱得，为网所贼。
1399,贲之丰,安仁尚德，东邻慕义，来安吾国。
1400,贲之旅,猾丑假诚，前后相违。言如鳖咳，语不可知。
1401,贲之巽,怀璧越乡，不可远行。蔡侯两裘，久苦流离。
1402,贲之兑,伯氏归国，多所恨惑。车倾盖亡，身常惊惶。乃得其愿，雌雄相从。
1403,贲之涣,火石相得，乾无润泽。利少囊缩，祇益促迫。
1404,贲之节,君明圣哲，鸣呼其友。显德之徒，可以礼仕。
1405,贲之中孚,骑豚逐羊，不见所望。径涉虎庐，亡豚失羊。
1406,贲之小过,玄黄瘣隤，行者劳疲。役夫憔悴，处子畏哀。
1407,贲之既济,右手掩目，不见长叔。失其所得，悔吝相仍。
1408,贲之未济,免冠进贤，步出朝门。仪体不正，贼孽为患。
1409,剥之剥,行触大讳，与司命忤。执囚束缚，拘制于吏，幽人有喜。
1410,剥之乾,穿胸狗邦，僵离旁舂。天地易纪，日月更始。
1411,剥之坤,从风纵火，荻芝俱死。三害集房，十子中伤。
1412,剥之屯,北山有枣，橘柚所聚。荷囊载担，香盈筐筥。
1413,剥之蒙,赍贝赎狸，不听我辞。系于虎须，牵不得来。
1414,剥之需,上下惟邪，寡妇无夫。欢心隔塞，君子离居。
1415,剥之讼,二人辇车，徙去其家。井沸釜鸣，不可安居。
1416,剥之师,蹇驴不材，俊骥失时。筋力劳尽，疲于沙邱。
1417,剥之比,明夷兆初，为穆出郊。以谗复归，名曰竖牛。
1418,剥之小畜,天火大起，飞鸟惊骇。作事不时，自为身咎。
1419,剥之履,土与山连，共保岁寒。终无灾患，万世长安。
1420,剥之泰,日出阜东，山蔽其明。章甫荐履，箕子佯狂。
1421,剥之否,龙马上山，绝无水泉。喉焦唇乾，口不能言。
1422,剥之同人,雄处弱水，雌在海滨。将别持食，悲哀于心。
1423,剥之大有,庭燎夜明，追古伤今。阳弱不制，阴雄生戾。
1424,剥之谦,三妇同夫，忽不相思。志恒悲愁，颜色不怡。
1425,剥之豫,鹤盗我珠，逃于东都。鹄怒追求，郭氏之墟。不见武迹，反为患灾。
1426,剥之随,狝猴冠带，盗载非位。众犬共吠，狂走蹶足。
1427,剥之蛊,黍稷禾稻，垂亩方好。中旱不雨，伤风病槁。
1428,剥之临,雄圣伏，名人匿。麟远走，凤飞北。乱祸未息。
1429,剥之观,王母多福，天禄所伏。居之宠光，君子有福。
1430,剥之噬嗑,被服文德，升入大麓。四门雍肃，登受大福。
1431,剥之贲,褰衣涉河，水深渍罢。幸赖舟子，济脱无他。
1432,剥之复,班马还师，以息劳疲。役夫嘉喜，入户见妻。
1433,剥之无妄,东邻嫁女，为王妃后。庄公筑馆，以尊王母。归于京师，季姜悦喜。
1434,剥之大畜,百足俱行，相辅为强。三圣翼事，王室宠光。
1435,剥之颐,危坐至暮，请求不得。膏泽不降，政戾民忒。
1436,剥之大过,百川朝海，泛流不止。路虽辽远，无不到者。
1437,剥之坎,乘骝驾骊，东至于齐。遭遇仁友，送我以资，厚得利归。
1438,剥之离,礼坏乐崩，成子傲慢。欲求致理，力疲心烂。阴请不当，为简生殃。
1439,剥之咸,三人辇车，乘入虎家。王母贪叨，盗我犁牛。
1440,剥之恒,羊头兔足，少肉不饱。漏囊败粟，利无所得。
1441,剥之遯,新田宜粟，上农得谷。君子唯好，以纡百福。
1442,剥之大壮,夷羿所射，发辄有获。双凫俱得，利以伐国。
1443,剥之晋,凫舞鼓翼，嘉乐尧德。虞夏美功，要荒宾服。
1444,剥之明夷,登邱上山，对酒道欢。终年卒岁，优福无患。
1445,剥之家人,岁慕花落，阳入阴室。万物伏匿，藏不可得。
1446,剥之睽,螟虫为贼，害我禾谷。簟瓶空虚，饥无所食。
1447,剥之蹇,阳虎胁主，使德不通。炎离为殃，年谷病伤。
1448,剥之解,四马共辕，东上泰山。骍骊同力，无有重难，与君笑言。
1449,剥之损,牧羊稻园，闻虎喧讙。畏惧悚息，终无祸患。
1450,剥之益,扬华不时，冬实生危。忧多横贼，生不能服。昆仑之玉，所求不得。
1451,剥之夬,高阜所在，阴气不临。洪水不处，为家利宝。
1452,剥之姤,释然远昝，避患高阜。田获三狐，以贝为宝。君子所在，安宁不殆。
1453,剥之萃,两目失明，日夺无光。胫足跛曳，不可以行。顿于邱旁，亡妾莫逐，嵬然独宿。
1454,剥之升,鸿飞遵陆，公归不复，伯氏客宿。
1455,剥之困,佩玉累蘃，无以系之。孤怨独处，愁哀相忧。
1456,剥之井,载船渡海，虽深何咎。孙子俱在，不失其所。
1457,剥之革,鹄求食鱼，道遇射弋。绘加我颈，缴缚两翼。欲飞不能，为羿所得。
1458,剥之鼎,泥面乱头，忍耻少羞，日以削消。
1459,剥之震,桑之将落，陨其黄叶。失势倾倒，如无所立。
1460,剥之艮,巨蛇大鳅，战于国郊。上下隔塞，主君走逃。
1461,剥之渐,己动死，连商子。扬砂石，狐狢扰。军鼓振，吏士苦。
1462,剥之归妹,张罗搏鸠，兔丽其灾。雌雄俱得，为网所贼。
1463,剥之丰,三圣相辅，鸟兽喜舞，安乐富有。
1464,剥之旅,三奇六耦，相随俱市。王孙善贾，先得利宾。居止不安，大盗为咎。
1465,剥之巽,三人俱行，一人言北。伯仲欲南，少叔不得。中路分道，争鬬相贼。
1466,剥之兑,播天舞，光地乳。神所守，乐无咎。言不信误。
1467,剥之涣,坐争立讼，纷纷汹汹。卒成祸乱，灾及家公。
1468,剥之节,蛇行蜿蜒，不能上阪。履节安居，可以无忧。
1469,剥之中孚,隙大墙坏，蠹众木折。虎狼为政，天降罪罚。高杀望夷，胡亥以毙。
1470,剥之小过,阳不违德，高山多泽。颜子逐兔，未有所得。
1471,剥之既济,心多畏恶，时愁日惧。虽有小咎，终无大悔。
1472,剥之未济,众神集聚，相与议语。南国虐乱，百姓愁苦。兴师征伐，更立贤主。
1473,复之复,周师伐纣，克于牧野。甲子平旦，天下悦喜。
1474,复之乾,任武负力，东征不伏。蹈泥履涂，雄师败覆。
1475,复之坤,义不胜情，以欲自营。觊利危躬，折角摧颈。
1476,复之屯,悬貆素飡，食非其任。失舆剥庐，休坐徙居，室家何忧。
1477,复之蒙,娶妇，深目身。折腰不媚，与伯相背。
1478,复之需,东风解冻，河川流通。西门子产，升擢有功。
1479,复之讼,三足俱行，倾危善僵。六指不便，慁累弟兄。树柱阂车，失其正当。
1480,复之师,京庾积仓，黍稷以兴。极行疾至，以餍饱食。
1481,复之比,南山之蹊，真人所在。德配唐虞，天命为子。保佑歆享，身受大庆。
1482,复之小畜,车驰人趋，卷甲相仇。齐鲁寇战，败于犬邱。
1483,复之履,十五许室，柔顺有德。霜降既嫁，文以为合。先王日至，不利出域。
1484,复之泰,任力劣薄，远托邦国。辅车不强，为痈所伤。震健故曰任力。
1485,复之否,千岁旧室，将有困急。荷粮负囊，出门直北。
1486,复之同人,凶忧灾殃，日益章明。祸不可救，三却夷伤。
1487,复之大有,冠危戴患，身惊不安。与福驰逐，凶来入门。
1488,复之谦,虎狼并处，不可以仕。忠谋辅政，祸必及己。退隐深山，身乃不殆。
1489,复之豫,卵与石鬬，糜碎无处。挈瓶之使，不为忧惧。
1490,复之随,五心六意，歧道多怪。非君本志，生我恨悔。
1491,复之蛊,雨雪载涂，东行破车，旅人无家。
1492,复之临,尚利壤义，月出平地。国乱天常，咎征灭亡。
1493,复之观,东行破车，步入危家。衡门穿射，无以为主。卖袍续食，糟糠不饱。
1494,复之噬嗑,逐禽出门，并失玉丸。往来井井，破甑缺益。
1495,复之贲,孟春醴酒，使君寿考。南山多福，宜行贾市。稻梁雌雉，所至利喜。
1496,复之剥,持刃操肉，对酒不食。夫亡从军，少子入狱，抱膝独宿。
1497,复之无妄,踦牛伤暑，不能成亩。草莱不鬬，年岁无有。京房以
1498,复之大畜,南邦大国，鬼魅满室。讙声相逐，为我行贼。
1499,复之颐,噂噂所言，莫如我垣。欢乐坚固，可以长安。
1500,复之大过,尧舜禹汤，四圣敦仁。允施德音，艮安无穷。旅人相望，未同朝乡。
1501,复之坎,桎梏拘获，身入牢狱。髠刑受法，终不得释。耳闭道塞，求事不得。
1502,复之离,桀跖并处，民困愁苦。行旅迟迟，留连齐鲁。
1503,复之咸,求鸡获雉，买鳖失鱼。出人钧敌，租得无余。齐姜宋子，婚姻孔喜。
1504,复之恒,雨师驾驷，风伯吹云。秦楚争强，施不得行。
1505,复之遯,仲冬无秋，鸟鹊饥忧。困于米食，数惊鹯鵰。
1506,复之大壮,三羝上山，俱至阴安。遂到南阳，见其芝香。两崖相望，未同枕床。
1507,复之晋,飞之日南，还归辽东。雌友相从，和鸣雍雍，解我胸舂。
1508,复之明夷,尧饮舜舞，禹拜上酒。礼乐所丰，可以安处，保我淑女。
1509,复之家人,大一置酒，乐正起舞。万福攸同，可以安处，绥我齯齿。
1510,复之睽,白马騧骝，生乳不休。富我商人，得利饶优。
1511,复之蹇,宛马疾步，盲师坐御。目不见路，中止不到。
1512,复之解,春桃萌生，万物华荣。邦君所居，国乐无忧。
1513,复之损,把珠入口，蓄为玉宝。得吾所有，欣然嘉喜。
1514,复之益,襦烧袴燔，羸剥饥寒，病虐冻挛。
1515,复之夬,水沫沉浮，沮湿不居，为心疾忧。
1516,复之姤,行如乐纣，虽祷不佑。命绝衰周，文君乏祀。
1517,复之萃,蜱蜉戴盆，不能上山。脚摧跛蹶，损伤其颜。
1518,复之升,长子入狱，妇馈母哭。霜降愈甚，向晦伏法。
1519,复之困,求犬得兔，请新遇故。虽不当路，踰吾旧舍。
1520,复之井,鸟鸣葭端，一呼三颠。动摇东西，危而不安。灵祝祷祉，疾病无患。
1521,复之革,天厌禹德，命兴汤国。祓社衅鼓，以除民疾。
1522,复之鼎,阴雾作匿，不见白日。邪径迷道，使君乱惑。
1523,复之震,猿堕高木，不踒手足。握珠怀玉，还归我室。
1524,复之艮,三骊负衡，南取芝香。秋兰芬馥，盈满箧筐，利我少姜。
1525,复之渐,春生夏乳，羽毛成就。举不失宜，君臣相好。盗走奔北，终无有悔。
1526,复之归妹,东行破车，远反失家。天命讫终，无所祷凶。
1527,复之丰,九雁列阵，雌独不羣。为罾所牵，死于庖人。
1528,复之旅,二人辇车，徙去其家。井沸釜鸣，不可以居。
1529,复之巽,闭塞复通，与善相逢。甘棠之人，解我忧凶。
1530,复之兑,赋敛重数，政为民贼。杼柚空虚，去其家室。
1531,复之涣,怒非其愿，贪妬腐鼠。而呼鹊鸱，自令失饵，致被殃患。
1532,复之节,簪短带长，幽思苦穷。瘠蠡小，以病之癃。
1533,复之中孚,三人俱行，各别采桑。蕴其筐筥，留我嘉旅。得归无咎，四月来处。
1534,复之小过,逐鸠南飞，与喜相随。并获鹿子，多得利归，虽忧不危。
1535,复之既济,驱羊南行，与祸相逢。狼惊吾马，虎盗我子，悲恨自咎。
1536,复之未济,东邻西国，福喜同乐。出得隋珠，留获和玉，俱利有息。
1537,无妄之无妄,夏台羑里，汤文卮处。皋陶听理，岐人悦喜。西望华首，东归无咎。
1538,无妄之乾,儋耳穿胸，僵离旁舂。天地易纪，日月更始。蝮螫我手，痛为吾毒。
1539,无妄之坤,慈母之恩，长大无孙。消息襁褓，害不入门。
1540,无妄之屯,讹言妄语，转相诖误。道左失迹，不知狼处。
1541,无妄之蒙,郁映不明，阴积无光。日在北陆，万物雕藏。
1542,无妄之需,王母多福，天禄所伏。君之宠光，君子有昌。
1543,无妄之讼,不耕而获，家食不给。中女无良，长子跛足。疏齿善市，商人有喜。
1544,无妄之师,火起上门，不为我残。跳脱东西，独得生完。不利出邻，疾病忧患。
1545,无妄之比,持刀操肉，对酒不食。夫亡从军，少子入狱。抱膝独宿。
1546,无妄之小畜,去海，游于枯里。街巷迫狭，不得自在。南北四极，渴馁成疾。
1547,无妄之履,哑哑笑语，与欢饮酒。长乐行觞，千秋起舞，拜受大福。
1548,无妄之泰,登高上山，宾于四门。士伍得欢，福为我根。
1549,无妄之否,天厌周德，命我南国。以礼静民，兵革休息。
1550,无妄之同人,壅遏堤防，水不得行。火光盛阳，阴蜺伏藏，走归其乡。
1551,无妄之大有,河海都市，国之奥府。商人受福，少子玉食。
1552,无妄之谦,东行避兵，南去不祥。西逐凶恶，北迎福生，与喜相逢。
1553,无妄之豫,东家中女，嫫母最丑。三十无室，媒伯劳苦。
1554,无妄之随,破亡之国，天所不福，难以止息。
1555,无妄之蛊,骖驾蹇驴，日暮失时。居者无忧，保我乐娱。
1556,无妄之临,螮蝀充侧，佞幸倾惑。女谒横行，正道雍塞。
1557,无妄之观,三羖五牂，相随并行。迷入空泽，循谷直北。径涉六驳，为所伤贼。
1558,无妄之噬嗑,戴喜抱子，与利为友。天之所命，不忧危殆。荀伯劳苦，西来王母。
1559,无妄之贲,织缕未就，针折不复。女工多能，乱我政事。
1560,无妄之剥,行露之讼，贞女不行。君子无食，使道壅塞。
1561,无妄之复,羿张乌号，彀射天狼。钟鼓不鸣，将军振旅。赵国雄勇，鬬死荥阳。
1562,无妄之大畜,延颈望酒，不入我口。商人劳苦，利得无有。夏台羑里，虽危复喜。
1563,无妄之颐,冠带南游，与喜相期。邀于嘉国，拜位逢时。
1564,无妄之大过,东西触垣，不利出门。鱼藏深水，无以乐宾。爵级摧颓，光威减衰。
1565,无妄之坎,两母十子，转息无已。五乳百雏，骍驳骊驹。
1566,无妄之离,重黎祖后，司马太史。阳氏之灾，雕宫悲苦。
1567,无妄之咸,内执柔德，止讼以嘿。宗邑赖福，祸灾不作。
1568,无妄之恒,采唐沫乡，邀期桑中。失信不会，忧思约带。
1569,无妄之遯,官成立政，衣就缺袂。恭俭为卫，终无祸尤。
1570,无妄之大壮,麒麟凤凰，子孙盛昌。少齐在门，利以合婚。振衣弹冠，贵人大欢。
1571,无妄之晋,乱危之国，不可涉域。机发身顿，遂至僵覆。
1572,无妄之明夷,千雀万鸠，与鹞为仇。威势不敌，虽众无益，为鹰所击。
1573,无妄之家人,众神集聚，相与议语。南国虐乱，百姓愁苦。兴师征讨，更立圣主。
1574,无妄之睽,颜渊闵骞，以礼自闲。君子所居，祸灾不存。
1575,无妄之蹇,三桓子孙，世秉国权。爵世上卿，富于周公。
1576,无妄之解,鹤鸣九皋，处子失时。载土贩盐，难为功巧。
1577,无妄之损,方轴圆轮，车行不前。组囊以锥，失其事便。还师振旅，兵革休止。
1578,无妄之益,鱼扰水渴，桀乱我国。驾龙出游，东之乐土。天赐我禄，与生为福。
1579,无妄之夬,白虎黑狼，伏伺山阳。遮遏牛羊，病我商人。
1580,无妄之姤,履危不安，跌顿我颜，伤肿为瘢。
1581,无妄之萃,三人辇车，东入旁家。王母贪叨，盗我资财，亡失犂牛。
1582,无妄之升,三雁南飞，俱就塘池。鰕饶有，利得过倍。
1583,无妄之困,鹰栖茂树，候雀来往。一击获两，利在枝柯。
1584,无妄之井,尧舜钦明，禹稷股肱。伊尹往来，进履登堂。显德之徒，可以辅王。
1585,无妄之革,枯旱三年，草莱不生。粢盛空乏，无以供灵。
1586,无妄之鼎,方口缓唇，为知枢门。解释钩带，商旅以欢。
1587,无妄之震,凫池水溢，高陆为海。江河横流，鱼鳖成市。千里无墙，鸳凤游行。
1588,无妄之艮,烹鱼失刀，驾车马亡。锡刃不入，鲂鲤腥臊。
1589,无妄之渐,戎狄蹲踞，无礼贪叨。非吾族类，君子攸去。
1590,无妄之归妹,渡河踰水，狐濡其尾，不为祸忧。捕鱼遇蟹，利得无几。
1591,无妄之丰,河出小鱼，不宜劳烦。苛政害民，君受其患。
1592,无妄之旅,偃武修文，兵革休安。清人遥逍，未归空闲。
1593,无妄之巽,九疑郁林，沮湿不中。鸾鸟所去，君子不安。
1594,无妄之兑,搏猥逢虎，患厌不起。遂至欢国，与福笑语，君子乐喜。
1595,无妄之涣,狗生龙马，公劳妪苦。家无善驹，折悔为吝。
1596,无妄之节,婴孩求乳，慈母归子。黄麑悦喜，得其甘饵。
1597,无妄之中孚,有两赤鹞，从五隼噪。操矢无筈，趣释尔射。扶伏听命，不敢动摇。
1598,无妄之小过,伊尹智士，去桀耕野。执顺以强，天佑无咎。
1599,无妄之既济,逐鹿西山，利入我门。阴阳和调，国无灾殃。
1600,无妄之未济,龙兴之德，周武受福。长女宜家，与君相保。长股远行，狸且善藏。
1601,大畜之大畜,朝鲜之地，箕伯所保。宜人宜家，丛处子孙，求事大吉。
1602,大畜之乾,金柱铁关，坚固卫灾。君子居之，安无忧危。
1603,大畜之坤,转祸为福，喜来入屋。春城夏国，可以饮食，保全家室。
1604,大畜之屯,水暴横行，浮屋坏墙。泱泱溢溢，市师惊惶。居止不殆，与母相保。
1605,大畜之蒙,虎豹熊罢，游戏山隅。得其所欲，君子无忧。
1606,大畜之需,躬礼履仁，尚德止讼。宗邑以安，三百无患。
1607,大畜之讼,江淮易服，玄黄朱饰。灵公夏征，衷衵无极。高位崩颠，失其宠室。
1608,大畜之师,不虞之患，祸至无门。奄忽暴卒，痛伤我心。
1609,大畜之比,三涂五岳，去危入室。凶祸不作，桀盗尧服。失其宠福，贵人有疾。
1610,大畜之小畜,配合相迎，利之四乡。昏以为期，明星煌煌。欣喜奭怿，所言得当。
1611,大畜之履,三手六身，莫适所闲。更相摇动，失事便安。箕子佯狂，国乃不昌。
1612,大畜之泰,虎卧山隅，鹿过后朐。弓矢设张，汇为功曹。伏不敢起，遂全其躯，得我美草。
1613,大畜之否,麟凤执获，英雄失职。自卫反鲁，猥昧不起，禄福讫已。
1614,大畜之同人,栾子作殃，伯氏诛伤。州犂奔楚，失其宠光。
1615,大畜之大有,黄帝出游，驾龙乘马。东至泰山，南过齐鲁。王良御右，文武何咎。不利市贾。
1616,大畜之谦,齐鲁争言，战于龙门。遘怨致祸，三世不安。
1617,大畜之豫,道礼和德，仁不相贼。君子往之，乐有其利。
1618,大畜之随,妪妬公妮，毁益乱类。使我家愦，利得不遂。
1619,大畜之蛊,一巢九子，同公共母。柔顺利贞，出入不殆，福禄所在。
1620,大畜之临,崔崽北岳，天神贵客。温仁正直，主布恩德。闵哀不已，蒙受大福。
1621,大畜之观,三蛆逐蝇，陷堕釜中。灌沸渰殪，与母长诀。
1622,大畜之噬嗑,东山西陵，高峻难升。灭夷掘垒，使道不通。商旅无功，复反其邦。
1623,大畜之贲,常德自如，不逢祸灾。乐只君子，福禄自来。
1624,大畜之剥,范子妙材，戮辱伤肤。后相秦国，封为应侯。
1625,大畜之复,虎狼结集，相聚为保。伺啮牛羊，道绝不通。病我商人。
1626,大畜之无妄,不直杜公，与我争讼。媒伯无礼，自令壅塞。
1627,大畜之颐,上天楼台，登拜受福，喜庆大来。
1628,大畜之大过,三羊上山，东至平原。黄龙服箱，南至鲁阳。完其佩囊，执绥车中，行人有庆。
1629,大畜之坎,天地闭塞，仁智隐伏。商旅不行，利深难得。
1630,大畜之离,延陵适鲁，观乐太史。车辚白颠，知秦兴起。卒兼其国，一统为主。
1631,大畜之咸,櫜戢甲兵，归放马牛。径路开通，国无凶忧。
1632,大畜之恒,牛骥同槽，郭氏以亡。国破为墟，主君走逃。
1633,大畜之遯,大尾小腰，重不可摇。栋桡榱坏，臣为君忧。汤火之言，消不为患。使我复安。
1634,大畜之大壮,大一置酒，乐正起舞。万福攸同，可以安处。绥我齯齿。
1635,大畜之晋,饮酒醉酗，跳起争鬬。伯伤叔僵，东家治丧。
1636,大畜之明夷,山险难登，涧中多石。车驰击，重载伤轴。担负善踬，跌踒右足。
1637,大畜之家人,争讼不己，更相击訽。张季弱口，被髪北走。
1638,大畜之睽,心志无良，伤破妄行。触墙觗壁，不见户房。先王闭关，商旅委弃。
1639,大畜之蹇,鸋鴂鸮。治成遇灾。绥德安家，周公勤劳。
1640,大畜之解,清人高子，久屯外野。逍遥不归，思我慈母。
1641,大畜之损,两虎争鬬，股创无处。不成仇雠，行解却去。
1642,大畜之益,天女踞床，不成文章。南箕无舌，饭多沙糠。虐众盗名，雄鸡折颈。
1643,大畜之夬,太子扶苏，出于远郊。佞幸成邪，改命生忧。慈母之恩，无路致之。
1644,大畜之姤,寒暑相推，一明一微。赫赫宗周，光荣灭衰。
1645,大畜之萃,鸡狗相望，仁道笃行。不吠昏明，各安其乡。周鼎和饵，国富民有，八极蒙佑。
1646,大畜之升,窗牖户房，通利明光。贤知辅圣，仁施大行。家给人足，海内殷昌。
1647,大畜之困,雨雪三日，鸟兽饥乏。旅人失宜，利不可得。几言解患，以疗纷难，危者复安。
1648,大畜之井,白鹄衔珠，夜食为明。膏润优沃，国岁年丰。中子来同，见恶不凶。
1649,大畜之革,从豕牵羊，与虎相逢，虽惊不凶。
1650,大畜之鼎,凫雁哑哑，以水为宅。雌雄相合，心志娱乐，得其所欲。
1651,大畜之震,逐狐平原，水遏我前。深不可涉，暮无所得。
1652,大畜之艮,窟室蓬户，寒贱所处。千里望烟，散涣四方。形体灭亡，下入深渊，终不见君。
1653,大畜之渐,桀纣之主，悖不堪辅。贪荣为人，必定其咎。聚敛积实，野在鄙邑，未得入室。
1654,大畜之归妹,仓库盈亿，年岁有息。商人流连，虽久有得。阴多阳少，因地就力。
1655,大畜之丰,火山不然，钓鲤失纶。鱼不可得，利去我北。
1656,大畜之旅,童女无媒，不宜动摇。安其室庐，傅母何忧。
1657,大畜之巽,载风云母，游观东海。鼓翼千里，见吾爱子。
1658,大畜之兑,鹤盗我襦，逃于山隅。不见武迹，使伯心忧。
1659,大畜之涣,夜视无明，不利远乡。闭门塞牖，福为我母。
1660,大畜之节,三狗逐兔，于东北路。利以进取，商人有得。
1661,大畜之中孚,武王不豫，周公祷谢。载璧秉圭，安宁如故。
1662,大畜之小过,同载共车，中道别去。爵级不进，君子下舆。
1663,大畜之既济,六雁俱飞，游戏稻池。大饮多食，食饱无患。
1664,大畜之未济,符左契右，相与合齿。乾坤利贞，出生六子。长大成就，风言如母。
1665,颐之颐,家给人足，颂声并作。四夷宾服，乾戈卷阁。
1666,颐之乾,思初道古，哀吟无辅。阳明不制，上失其所。
1667,颐之坤,江河淮海，天之奥府。众利所聚，可以饶有，乐我君子。
1668,颐之屯,三雁俱行，避暑就凉。适与矰遇，为缴所伤。
1669,颐之蒙,秋南春北，随时休息。处和履中，安无忧凶。
1670,颐之需,履危无患，跳脱独全。不利出门，伤我左膝。疾病不食，鬼哭其室。
1671,颐之讼,东家凶妇，怨其公姥。毁柈破盆，弃其饭飡，使吾困贫。
1672,颐之师,泥滓污辱，弃捐沟渎。众所笑哭，终不显录。
1673,颐之比,旦往暮还，各与相存，身无凶患。
1674,颐之小畜,六翮长翼，夜过射国。高飞冥冥，羿氏无得。
1675,颐之履,蜂虿之门，难以止息。嘉媚之士，为王所食。从去其室。
1676,颐之泰,被狐乘龙，为王道东。过时不返，使我忧聋。
1677,颐之否,雹梅零坠，心思愦愦，乱我魂气。
1678,颐之同人,长女三嫁，进退无羞。牝狐作妖，夜行离忧。
1679,颐之大有,轰轰，驰东逐西。盛盈必毁，高位崩颠。
1680,颐之谦,乘船涉济，载水逢火。赖得无患，蒙我生全。
1681,颐之豫,至德之君，政仁且温。伊吕股肱，国富民安。
1682,颐之随,生不逢时，困且多忧。无有冬夏，心常悲愁。
1683,颐之蛊,南歴玉山，东入生门。登福上堂，饮万岁浆。
1684,颐之临,大斧斫木，谗人败国。东关二五，祸及三子。晋人乱危，怀公出走。
1685,颐之观,一室百孙，公悦妪欢。相与笑言，家乐以安。
1686,颐之噬嗑,随阳转行，不失其常。君安于乡，国无咎殃。
1687,颐之贲,群虎入邑，求索肉食。大人御守，君不失国。
1688,颐之剥,弱足刖跟，不利出门。商贾无赢，折崩为患。汤火之忧，转解喜来。
1689,颐之复,夏台羑里，汤文卮处。鬼侯饮食，岐人悦喜。
1690,颐之无妄,栋桡榱坏，廊屋大败。宫阙空廓，如冬枯树。
1691,颐之大畜,谗以内安，不利其国。室家大惧，幽囚重闭。疾病多求，罪乱愦愦。
1692,颐之大过,六龙俱怒，战于坂下。苍黄不胜，旅人艰苦。乾数六，故曰六龙。
1693,颐之坎,天下雷行，尘起不明。市空无羊，疾人忧凶。三木不辜，脱归家邦。
1694,颐之离,一指食肉，口无所得。染其鼎鼐，舌馋于腹。
1695,颐之咸,喜笑不常，失其福庆。口辟言疥，行者畏忌。
1696,颐之恒,毛生豪背，国乐民富。侯王有德。
1697,颐之遯,豮豕童牛，害伤不来。三女同堂，生我福仁。
1698,颐之大壮,江海淮济，盈溢为害。邑被其濑，年困无岁。
1699,颐之晋,两虎争鬬，股创无处。不成仇雠，行解却去。
1700,颐之明夷,五岳四渎，润洽为德。行不失理，民赖恩福。
1701,颐之家人,载车乘马，南逢君子。与我嘉福，虽忧无咎。
1702,颐之睽,缺囊破筐，空无黍粱。不媚如公，弃于粪墙。
1703,颐之蹇,杀行桃园，见虎东还。螳螂之敌，使我无患。
1704,颐之解,箕仁入室，政衰弊极。抱其彝器，奔于他国，因祸受福。
1705,颐之损,庭燎夜明，追古伤今。阳弱不制，阴雄坐戾。
1706,颐之益,悬貆素飱，食非其任。失舆剥庐，休坐徙居。
1707,颐之夬,嘉门福喜，缯帛盛炽。日就为得，财宝敌国。
1708,颐之姤,执绥登车，骖乘东游。说齐解燕，霸国以安。
1709,颐之萃,水深无桴，蹇难何游。商伯失利，庶人愁忧。
1710,颐之升,三鸟鸳鸯，相随俱行。南到饶泽，食鱼与粱。君子长乐，见恶不伤。
1711,颐之困,远视目盼，临深苦眩。不离越都，旅人留难。
1712,颐之井,终风东西，涣散四方。终日至暮，不见子欢。
1713,颐之革,言无要约，不成券契。殷叔季姬，公孙争之。强人委禽，不悦于心。
1714,颐之鼎,牛马聋聩，不知声味。远贤贱仁，自令乱愦。
1715,颐之震,从商进游，饱食无忧。囹圄之困，中子见囚。
1716,颐之艮,据斗运枢，顺天无忧，与乐并居。
1717,颐之渐,姬奭姜望，为武守邦。屏藩燕齐，周室以强，子孙亿昌。
1718,颐之归妹,亡羊东泽，循堤直北。子思其母，复返其所。
1719,颐之丰,张目关口，舌直距齿。然诺不行，政乱无绪。
1720,颐之旅,载船逢火，忧不为祸。家在山东，入门见公。
1721,颐之巽,绝国异路，心不相慕。蛇子两角，使我相恶。
1722,颐之兑,鼻顶移徙，居不安坐。枯竹复生，失其宠荣。
1723,颐之涣,火息无光，年岁不长，殷商以亡。
1724,颐之节,文王四乳，仁爱笃厚。子畜十男，夭折无有。
1725,颐之中孚,熊罴豹狼，在山阴阳。伺鹿取獐，道畏难。
1726,颐之小过,凋叶被霜，独蔽不伤。驾入喜门，与福为婚。
1727,颐之既济,黄离白日，照我四国。元首昭明，民赖恩福。
1728,颐之未济,顺风直北，与欢相得。岁熟年丰，邑无盗贼。
1729,大过之大过,典册法书，藏在兰台。虽遭乱溃，独不遇灾。
1730,大过之乾,日在北陆，阴蔽阳目。万物空虚，不见长育。
1731,大过之坤,鬼泣哭社，悲商无后。甲子昧爽，殷人绝祀。
1732,大过之屯,涉涂履危，不利有为。安坐垂裳，乃无灾殃。门户自开，君忧不昌。
1733,大过之蒙,阳失其纪，枯木复起。秋华冬实，君不得息。
1734,大过之需,大树之子，百条共母。当夏六月，枝叶盛茂。鸾凤以庇，召伯避暑。翩翩偃仰，各得其所。
1735,大过之讼,秉钺执殳，挑战先驱。不从元帅，败破为忧。
1736,大过之师,启室开关，巡狩释冤。夏台羑里，汤文悦喜。
1737,大过之比,衰来无成，渊溺在倾。狗吠夜惊，家乃不宁。
1738,大过之小畜,西邻少女，未有所许。志如委衣，不出房户。心无所得，傅母何咎。
1739,大过之履,狗吠夜惊，履鬼头颈。危者弗倾，患者不成。
1740,大过之泰,当年少寡，独与孤处。鸡鸣犬吠，无敢难者。我生不辰，独婴寒苦。
1741,大过之否,无道之君，鬼哭其门。命与下国，绝不得食。
1742,大过之同人,乘龙南游，夜过糟邱，脱厄无忧。
1743,大过之大有,马踬车伤，长舌破家。东关二五，晋君出走。
1744,大过之谦,瓜葩瓠实，百女同室。酰苦不熟，未有妃合。
1745,大过之豫,晨风文翰，大举就温。昧过我邑，羿无所得。
1746,大过之随,瀺瀺浞浞，涂泥至毂。马泞不进，虎啮我足。
1747,大过之蛊,胶车驾东，与雨相逢。五楘解堕，顿辀独坐，忧为身祸。
1748,大过之临,六家作权，公室剖分。阴制其阳，唐叔失明。
1749,大过之观,去室离家，来奔大都。火息复明，姬伯以昌，商人失功。
1750,大过之噬嗑,牧羊稻园，闻虎喧讙。危惧喘息，终无祸患。
1751,大过之贲,婴儿求乳，母归其子，黄麑悦喜。
1752,大过之剥,廓落失业，跨祸度福，利无所得。
1753,大过之复,出入无时，忧患为灾。行人失牛，利去不来。老马遗驹，勿与久居。
1754,大过之无妄,风怒漂木，女惑生疾。阳失其服，阴孽为贼。
1755,大过之大畜,车马病伤，不利越乡。幽人元亨，去晦就明。
1756,大过之颐,三奇六耦，各有所主。周南召南，圣人所在。德义流行，民悦以喜。
1757,大过之坎,坐争立讼，纷纷讻讻。卒成祸乱，灾及家公。
1758,大过之离,凶忧为残，使我不安。从之南国，以除心疾。
1759,大过之咸,爱我婴女，牵衣不与。冀幸高贵，反得贱下。
1760,大过之恒,宜行贾市，所聚必倍。载喜抱子，与利为友。
1761,大过之遯,坐席未温，忧来扣门。踰墙北走，兵交我后，脱于虎口。
1762,大过之大壮,赤帝悬车，废职不朝。叔带之灾，居于泛庐。
1763,大过之晋,子畏于匡，厄困陈蔡。明德不危，竟自免害。
1764,大过之明夷,逐雁南飞，马牛疾罢。不见渔池，失利忧危。牢户之冤，脱免无患。
1765,大过之家人,推辇上山，高仰重难。终日至暮，不见阜颠。
1766,大过之睽,忧不为患，福在堂门，使吾偃安。
1767,大过之蹇,春桃生华，季女宜家。受福多年，男为邦君。
1768,大过之解,高山之颠，去地亿千。虽有兵寇，足以自守。
1769,大过之损,过时厯月，役夫顦顇。处子叹室，思我伯叔。
1770,大过之益,太微复明，说升傅岩，乃称高宗。
1771,大过之夬,旁多小星，三五在东。早夜晨兴，劳苦无功。
1772,大过之姤,东乡烦烦，相与笑言。子般鞭荦，圉人作患。
1773,大过之萃,鼻移在头，枯苇复生。下朽上荣，家乃不宁，其舍不成。
1774,大过之升,虾蟆群聚，从天请雨。云雷集聚，应时辄与，得其愿所。
1775,大过之困,大步上车，南到喜家。送我貂裘，与福载来。
1776,大过之井,贼仁伤德，天怒不福。斩刈宗社，失其土宇。
1777,大过之革,从猬见虎，虽危不殆，终已无咎。
1778,大过之鼎,履素行德，卒蒙佑福。与尧佑食，君子有息。
1779,大过之震,利在北陆，寒苦难得。忧危之患，福为道门。商叔生存。
1780,大过之艮,四蹇六盲，足痛难行。终日至暮，不离其乡。
1781,大过之渐,台骀昧子，明知地理。障泽宣流，对居河涘。
1782,大过之归妹,蓄水待时，以备火灾。柱车绊马，郊行出旅，可以无咎。
1783,大过之丰,岁暮花落，君衰于德。荣宠陨坠，阴夺其室。
1784,大过之旅,夏败蔡悲，千里为市。黄落潱郁，利得无有。
1785,大过之巽,仲春巡狩，东见群后。昭德允明，不失其所。
1786,大过之兑,挒絜堁堁，缔结难解。嫫母衒嫁，媒不得坐，自为身祸。
1787,大过之涣,鸟鸣庭中，以戒凶灾。重门击柝，备忧暴客。
1788,大过之节,朝霁暮露，瀐我衣襦，道无行牛。
1789,大过之中孚,抱璞怀玉，与桀相触。诎坐不申，道无良人。
1790,大过之小过,两心相悦，共其茅藘。夙夜在公，不离房中，得君子意。
1791,大过之既济,载馈如田，破鉏失餐。苗秽不辟，独饥于年。
1792,大过之未济,甘露醴泉，太平机关。仁德咸应，岁乐民安。
1793,坎之坎,有鸟黄足，归呼季玉。从我睢阳，可避刀兵。与福俱行，有命久长。
1794,坎之乾,太王为父，季厯孝友。文武圣明，仁德兴起。孔张四国，载福绥厚。
1795,坎之坤,猿堕高木，不踒手足。保我金玉，还归其室。
1796,坎之屯,重耳恭敏，遇谗出处。北奔戎狄，经涉齐楚。以秦伐怀，诛杀子园，身为伯主。
1797,坎之蒙,倚锋据戟，伤我胸臆，耗折不息。
1798,坎之需,狗冠鸡步，君失其所。出门抵山，行者忧难。水灌我园，高陆为泉。
1799,坎之讼,众鸟所翔，中有大怪。丈身长头，为我惊忧。坎众离鸟，故曰众鸟。
1800,坎之师,雷行相逐，未有休息。战于平陆，为夷所覆。
1801,坎之比,禹凿龙门，通利水泉。同注沧海，民得安土。
1802,坎之小畜,尧舜仁德，养贤致福。众英积聚，国无寇贼。
1803,坎之履,陆居少泉，山高无云。车行千里，涂不污轮，渴为我怨。
1804,坎之泰,朝视不明，夜不见光。暝抵空床，季女奔亡，怆然心伤。
1805,坎之否,齐鲁永国，仁圣辅德。进礼雅言，定公以安。巽齐，
1806,坎之同人,朿帛玄圭，君以布德。伊吕百里，应聘辅国。
1807,坎之大有,棘钩我襦，为绊所拘。灵巫拜祝，祸不成灾。东山之邑，中有土服，可以饶饱。
1808,坎之谦,门烧屋燔，为下所残。西行出户，顺其道里。虎卧不起，牛羊欢喜。
1809,坎之豫,墙高蔽目，昆仑翳日。远行无明，不见欢叔。
1810,坎之随,天地际会，不见内外。祖辞遣送，与世长诀。
1811,坎之蛊,深水难涉，泥涂至毂。牛罢不进，泞陷为疾。
1812,坎之临,羊警虎狼，耸耳群聚。无益于僵，为齿所伤。
1813,坎之观,履蛇蹑虺，与鬼相视。警恐失气，如骑虎尾。
1814,坎之噬嗑,车警人堕，两轮脱去。行者不至，主人忧惧。缔结复解，夜明为喜。
1815,坎之贲,南贩北贾，与怨为市，利得百倍。
1816,坎之剥,延陵适鲁，观乐太史。车辚白颠，知秦兴起。卒兼其国，一统为主。
1817,坎之复,出门逢患，与福为怨。更相击刺，伤我手端。
1818,坎之无妄,獐鹿群走，自然燕喜。公子好游，他人多有。
1819,坎之大畜,恭宽信敏，履福不殆。从其邦域，与喜相得。
1820,坎之颐,欲飞无翼，鼎重折足。失其福利，苞羞为贼。
1821,坎之大过,府藏之富，王以赈货。捕鱼河海，罟网多得。
1822,坎之离,阴生麏鹿，鼠舞鬼哭。灵龟陆处，釜甑尘土。仁智盘桓，国乱无绪。
1823,坎之咸,风尘暝迷，不见南北。行人失路，复反其室。
1824,坎之恒,金革白黄，宜利戎市。嫁娶有息，商人悦喜。
1825,坎之遯,匏瓜之德，宜系不食。君子失舆，官政怀忧。
1826,坎之大壮,乘船渡济，载水逢火。赖得免患，我有所恃。
1827,坎之晋,道险多石，伤车折轴。与市为仇，不利客宿。
1828,坎之明夷,托寄之徒，不利请求。结衿无言，乃有悔患。
1829,坎之家人,三羊争雌，相逐犇驰。终日不食，精气竭罢。
1830,坎之睽,退恶防患，见在心苗。日中之恩，解释倒悬。
1831,坎之蹇,两足四翼，飞入嘉国。宁我伯姊，与母相得。
1832,坎之解,寒露所凌，渐至坚冰。草木疮伤，华落叶亡。
1833,坎之损,后稷农功，富利我国。南亩治理，一室百子。
1834,坎之益,设网张罗，捕鱼园池。网罟自决，虽得复失。危诉之患，受其忻欢。
1835,坎之夬,路舆县休，侯伯恣骄。上失其威，周室衰微。
1836,坎之姤,逐走追亡，相及扶桑。复见其乡，使我悔丧。
1837,坎之萃,履禄绥厚，载福受祉。衰微复起，继世久长。疾病献麦，晋人赴告。
1838,坎之升,鳏寡孤独，禄命苦薄。入宫无妻，武子哀悲。
1839,坎之困,山没邱浮，陆为水鱼。燕雀无巢，民无室庐。
1840,坎之井,冠带南游，与福喜期。徼于嘉国，拜位逢时。
1841,坎之革,东行亡羊，失其羝牂。少女无夫，独坐空庐。
1842,坎之鼎,探雀捕鱼，耕田捕。费日无功，右手空虚。
1843,坎之震,东行饮酒，与喜相抱。福为吾家，利来从父。水泽之徒，望邑而处。
1844,坎之艮,妄怒失精，自令畏悔。忪忪之惧，君子无咎。
1845,坎之渐,白云如带，往往来处。飞风送迎，大雹将下。击我禾稼，僵死不起。
1846,坎之归妹,南至之日，阳消不息。北风烈寒，万物藏伏。
1847,坎之丰,火中仲夏，鸿雁解舍。体重难移，未能高举。君子显名，不失其誉。
1848,坎之旅,北行出门，履蹈踬颠。踒足据涂，污我襦袴。
1849,坎之巽,轻车醊祖，疾风暴起。促乱祭器，飞阳鼓舞。明神降佑，道无害寇。
1850,坎之兑,酒为欢伯，除忧来乐。福喜入门，与君相索，使我有得。
1851,坎之涣,三足孤乌，灵明督邮。司过罚恶，自贼其家，毁败为忧。
1852,坎之节,三河俱合，水怒涌跃。坏我王屋，民饥于食。
1853,坎之中孚,南行枣园，恶虎畏班。执火销金，使我无患。
1854,坎之小过,求鹿过山，与利为怨。闇龙不言，谁知其欢欢。
1855,坎之既济,行旅困蹴，失明守宿。囹圄之忧，启蛰出游。
1856,坎之未济,据棘履杞，跌刺为忧。夫妇不和，乱我良家。
1857,离之离,时乘六龙，为帝使东。达命宣旨，无所不通。
1858,离之乾,执辔四骊，王以为师。阴阳之明，载受东齐。
1859,离之坤,春秋祷祝，解祸除忧，君子无咎。
1860,离之屯,坐朝乘轩，据国子民。虞叔受命，六合和亲。
1861,离之蒙,开户下堂，与福相迎。禄于公室，曾祖以昌。
1862,离之需,高木腐巢，漏湿难居。不去甘棠，使我无忧。
1863,离之讼,三女为奸，俱游高园。背室夜行，与伯笑言。不忍主母，为失醴酒，冤尤谁告。
1864,离之师,漏巵盛酒，无以养老。春贷黍稷，年岁实有。履道坦坦，平安无咎。
1865,离之比,松柏枝叶，常茂不落。君子惟体，日富安乐。
1866,离之小畜,夫妇不谐，为燕攻齐。良弓不张，骑刼忧亡。
1867,离之履,出令不胜，反为大灾。强不克弱，君受其忧。
1868,离之泰,犇牛相错，败乱绪业，民不得作。
1869,离之否,载璧秉圭，请命于河。周公克敏，冲人瘳愈。
1870,离之同人,素车伪马，不任重负。王侯出征，忧危为咎。
1871,离之大有,大树之子，同条共母。比至火中，枝叶盛茂。
1872,离之谦,壅遏堤防，水不得行。火盛阳光，阴蜺伏藏，走归其乡。
1873,离之豫,五岳四渎，润洽为德。行不失理，民赖恩福。
1874,离之随,驾骏南游，虎惊我牛。阴不奉阳，其光显扬。言之谦谦，奉义解患。
1875,离之蛊,早霜晚雪，伤害禾麦。损功弃力，饥无所食。
1876,离之临,岐周海隅，有乐无忧。可以避难，全身保财。
1877,离之观,阴蔽其阳，日暗不明。君忧其国，求骍得黄。驹犊从行。
1878,离之噬嗑,金城铁郭，上下同力。政平民欢，寇不敢贼。
1879,离之贲,平公有疾，迎医秦国。和不能愈，晋人赴告。
1880,离之剥,戴尧扶禹，松乔彭祖。西遇王母，道路夷易，无敢难者。
1881,离之复,羔羊皮革，君子朝服。辅政扶德，以合万国。
1882,离之无妄,振钟鼓乐，将军受福。安帖之家，虎狼为忧。履危不殆，师行何咎。
1883,离之大畜,嫡庶不明，孽乱生殃，陈失其邦。
1884,离之颐,鸟惊狐鸣，国乱不宁。上弱下强，为阴所刑。
1885,离之大过,被绣夜行，不见文章。安坐于堂，乃无咎殃。长子帅师，得其正常。
1886,离之坎,六月采芑，征伐无道。张仲方叔，克胜饮酒。六月采芑，
1887,离之咸,昧暮乘车，东至伯家。踰梁越河，济脱无他。
1888,离之恒,东风解冻，和气兆升，年岁丰登。
1889,离之遯,三狸捕鼠，遮遏前后。死于圜城，不得脱走。
1890,离之大壮,绥德孔明，履禄久长。贵且有光，疾病忧伤。
1891,离之晋,三虎搏狼，力不相当。如摧腐枯，一击破亡。
1892,离之明夷,使伯采桑，狠不肯行。与叔争讼，更相毁伤。
1893,离之家人,抱空握虚，鸮惊我雏，利去不来。
1894,离之睽,李华再实，鸿卵降集。仁哲以兴，荫国受福。
1895,离之蹇,东山皋洛，勇悍不服。金玦玩好，衣为身贼。
1896,离之解,飞蚊污身，为邪所牵。青蝇分白，贞孝放逐。
1897,离之损,南山黄竹，三身六目。出入制命，东里宣政。主尊君安，郑国无患。
1898,离之益,泉起昆仑，东出玉门。流为九河，无有忧患。
1899,离之夬,命短不长，中年夭伤。思及哭堂，哀其子亡。
1900,离之姤,君臣不和，上下失宜，宗子哀歌。
1901,离之萃,苛政日作，螟食华叶。割下啖上，民被其贼。秋无所得。
1902,离之升,南行载铠，登履九魁。车伤牛罢，日暮嗟咨。
1903,离之困,春东夏南，随阳有功，与利相逢。
1904,离之井,头尾颠倒，不知绪处，君失其国。
1905,离之革,言无要约，不成契券。殷叔季姬，公孙争之。强入委禽，不悦于心。
1906,离之鼎,缺破不成，胎卵不生，不见其形。
1907,离之震,见蛇交司，惜蚖畏恶，心乃无悔。
1908,离之艮,河水孔穴，坏败我室。水深无涯，鱼鳖倾倒。
1909,离之渐,五狱四渎，地得以安。高而不危，敬慎避患。
1910,离之归妹,南至之日，阳消不息。北风冽寒，万物藏伏。
1911,离之丰,五利四福，俱田高邑。黍稷盛茂，多获高稻。
1912,离之旅,公孙驾车，载游东齐。延陵说产，遗季纻衣。
1913,离之巽,蛟虬当道，民困愁苦。望羊置群，长子在门。
1914,离之兑,金玉满堂，忠直乘危。三老冻饿，鬼夺其室。求鱼河海，网举必得。
1915,离之涣,日入明匿，阳晶隐伏。小人劳心，求事不得。
1916,离之节,频逢社饮，失利后福。不如子息，旧居故处。申请必得，乃无大悔。
1917,离之中孚,南有嘉鱼，驾黄取。鲂鱮诩诩，利来无忧。
1918,离之小过,黄裳建元，文德在身。禄佑洋溢，封为齐君。
1919,离之既济,口不从心，欲东反西。与意乖戾，动举失便。离东坎西。
1920,离之未济,虎狼之乡，日争凶讼。叨尔为长，不能定从。
1921,咸之咸,雌单独居，归其本巢。毛羽憔悴，志如死灰。
1922,咸之乾,小窗多明，道里利通。仁贤君子，国安不僵。
1923,咸之坤,心恶来怪，冲冲何惧。颜渊子骞，尼父圣诲。
1924,咸之屯,鸟鸣呼子，哺以酒脯。高栖水处，来归其母。
1925,咸之蒙,国马生角，阴孽萌作。变易常服，君失于宅。
1926,咸之需,入宇多悔，耕石不富。衡门屡空，使士失意。
1927,咸之讼,诸孺行贾，远涉山阻。与旅为市，不危不殆，利得十倍。
1928,咸之师,梁破桥坏，水深多畏。陈郑之间，绝不得前。
1929,咸之比,双凫俱飞，欲归稻池。经涉萑泽，为矢所射，伤我胸臆。
1930,咸之小畜,谩诞不成，倍梁灭文。许人卖牛，三夫争之。失利后时，公孙怀忧。
1931,咸之履,南国饥凶，民失糟糠。少子困捕，利无所得。
1932,咸之泰,狗吠非主，狼虎日扰。惊我东西，不为家咎。
1933,咸之否,望龙无目，不见手足。入水求玉，失其所欲。
1934,咸之同人,以鹿为马，欺误其主。闻言不信，三日为咎。黄龙三子，中乐不殆。
1935,咸之大有,养幼新婚，未能出门。登宋望齐，不见太师。
1936,咸之谦,王也季子，相与为友。明允笃诚，升擢荐举。
1937,咸之豫,山水暴怒，坏梁折柱。稽难行旅，留连愁苦。
1938,咸之随,鹯鸠徙巢，西至平州。遭逢雷电，碎我苇芦。室家饥寒，思吾故初。
1939,咸之蛊,登高伤轴，上阪弃粟。贩盐不利，贾牛折角。
1940,咸之临,祝鮀王孙，能事鬼神。节用绥民，卫国以存。飨我旨酒，眉寿多年。
1941,咸之观,九里十山，道却峻难。牛马不前，复返来远。
1942,咸之噬嗑,枯树不花，空渊无鱼。旧鸟飞翔，利弃我去。
1943,咸之贲,雄狐绥绥，登上崔嵬。昭告显功，大福允兴。
1944,咸之剥,哑哑笑喜，相与饮酒。长乐行觞，千秋起舞，拜受大福。
1945,咸之复,大椎破毂，长舌乱国。床第之言，三世不安。
1946,咸之无妄,男女合室，二姓同食。婚姻孔云，宜我孝孙。
1947,咸之大畜,千仞之墙，祸不入门。金笼铁疏，利以辟兵。欲南上阪，轴方不转，远车复反。
1948,咸之颐,华言风语，自相诖误。终无凶事，安宁如故。
1949,咸之大过,泛泛柏舟，流行不休。耿耿寤寐，心怀大忧。仁不遇时，退隐穷居。
1950,咸之坎,大尾小头，重不可摇。上弱下强，阴制其雄。
1951,咸之离,一身三口，语无所主。东西南北，迷惑失道。
1952,咸之恒,南行求福，与喜相得。封受上赏，鼎足辅国。
1953,咸之遯,过时不归，雌雄苦悲。徘徊外国，与母分离。
1954,咸之大壮,尧舜在国，阴阳和得。涿聚衣裳，晋人无殃。
1955,咸之晋,周成之降，越裳夷通。疾病多祟，鬼哭其公。狼子野心，宿客不同。
1956,咸之明夷,申酉脱服，牛马休息。君子以安，劳者得欢。
1957,咸之家人,凯风无母，何恃何怙。幼孤弱子，为人所苦。
1958,咸之睽,出门上堂，从容牖房，不失其常。天牢地户，劳者忧苦。
1959,咸之蹇,天厌周德，命与南国。以礼静民，兵革休息。
1960,咸之解,堂桑折冲，佐鬬者伤。暴臣失国，良臣被殃。
1961,咸之损,合欢之国，嘉喜我福。东岳西山，朝齐成恩。
1962,咸之益,耕石不生，弃礼无名。缝衣失针，襦袴不成。
1963,咸之夬,聋瞢闇盲，跛倚不行。坐尸争骸，身被火灾，困其多忧。
1964,咸之姤,生长太平，仁政流行。四方归德，社稷康荣。
1965,咸之萃,桀跖并处，民人愁苦。拥兵荷粮，战于齐鲁。合卺同牢，姬姜并居。
1966,咸之升,南与凶居，破车失襦。西行无袴，亡其宝赂。
1967,咸之困,空槽注器，豚彘不至。张弓祝鸡，雄父飞去。
1968,咸之井,望尚阿衡，太宰周公。屏藩汤武，立为王侯。
1969,咸之革,朝鲜之地，箕子所保。宜家宜人，业处子孙。
1970,咸之鼎,息忧解笑，故贫今富。载乐履善，与福俱遇。
1971,咸之震,叔迎伯兄，遇巷在阳。君子季姬，并坐鼓簧。
1972,咸之艮,顺风纵火，芝艾俱死。三害集房，十子中伤。
1973,咸之渐,驾车入里，求鲜鲂鲤。非其肆居，自令失市。君子所在，安无危殆。
1974,咸之归妹,拔剑伤手，见敌不起。良臣无佐，困辱为咎。
1975,咸之丰,乱君之门，佐鬬伤跟。荣私贪禄，身为悔残。东下泰山，见我所欢。
1976,咸之旅,慈母望子，遥思不已。久客外野，使我心苦。
1977,咸之巽,鲂生淮却，一转为百。周流四海，无有患恶。
1978,咸之兑,甘露醴泉，太平机关。仁德感应，岁乐民巡。
1979,咸之涣,采薇出车，鱼丽思初。上下役急，君子免忧。
1980,咸之节,豕生鱼鲂，鼠舞庭堂。雄佞施毒，上下昏荒，君失其邦。
1981,咸之中孚,三头六目，道畏难宿。寒苦之国，利不可得。
1982,咸之小过,燕雀衔茅，以生孚乳。昆弟六人，姣好孝悌。各同心愿，和悦相乐。
1983,咸之既济,文君之德，仁义致福。年无胎夭，国富民实。君子在室，曾累益息。
1984,咸之未济,愁梁未成，无以至陈。水深难涉，使我不前。
1985,恒之恒,黄帝所生，伏羲之宇。兵刃不至，利以居止。
1986,恒之乾,登墀踒足，南行折角。长夜之室，不逢忠直。
1987,恒之坤,燕雀衰老，悲鸣入海。忧在不饰，差池其羽。颉顽[当作颃]上下，寡位独处。
1988,恒之屯,开阂除忧，伯自外来。忉忉无患，无心得欢。
1989,恒之蒙,郊耕释耜，有所疑止，空虚无子。
1990,恒之需,张牙切齿，龂怒相视。祸起萧墙，牵引吾子。患不可解，忧惊吾母。
1991,恒之讼,履不容足，南山多棘。毋出房闼，乃无病疾。
1992,恒之师,牛骍无子，鸣于大野。申后阴微，还归其母。
1993,恒之比,龙生于渊，因风升天。章虎炳文，为禽败轩。发輗温谷，暮宿昆仑。终身无患，光精照耀，不被祸难。
1994,恒之小畜,既嫁宜吉，出入无咎。三圣并居，国安无灾。
1995,恒之履,北陆阳伏，不知白黑。君子伤谗，正害善人。
1996,恒之泰,一身两头，近适二家，乱不可治。
1997,恒之否,牝马牡驹，岁字不休。君子衣服，利得有余。
1998,恒之同人,南行怀忧，破其金舆。安坐故庐，乃无灾患。
1999,恒之大有,忧人之患，履伤浮愿。为身祸残，笃心自守，与喜相抱。
2000,恒之谦,咸阳辰巳，长安戌亥。丘陵生心，非鱼市。可以避水，终无凶咎。
2001,恒之豫,不知何孙，夜来扣门。我慎外寝，兵戎且来。
2002,恒之随,昧旦不明，日暗无光。丧灭失常，使我心伤。
2003,恒之蛊,江阴水侧，舟楫破乏。狐不得南，豹无以北。虽欲会盟，河水绝梁。
2004,恒之临,神之在丑，破逆为咎。不利西南，商人休止。
2005,恒之观,然诺不行，欺天误人。使我露宿，夜归温室。神怒不直，鬼击其目。欲求福利，适反自贼。
2006,恒之噬嗑,攘臂极肘，怒不可止。狼戾愎佷，无与为市。
2007,恒之贲,贩马买牛，会值空虚。利得尠少，流连为忧。
2008,恒之剥,高楼陆处，以避风雨。深室邃宇，君安其所。牝鸡之晨，为我利福，请求弗得。
2009,恒之复,阿衡服箱，太乙载行。逃时厯舍，所之吉昌。
2010,恒之无妄,飞来之福，入我嘉室，以安吾国。
2011,恒之大畜,不孝之患，子孙为残。老耄莫养，独坐室垣。
2012,恒之颐,南过棘门，钩裂我冠。断衣伤襦，使君恨忧。
2013,恒之大过,重弋射隼，不知所定。质疑蓍龟，孰可避之。明神答报，告以肌如，宜利止居。
2014,恒之坎,麟麑凤雏，安乐无忧。捕鱼河海，利踰徙居。
2015,恒之离,新田宜粟，上农得榖。君子怀德，以千百禄。
2016,恒之咸,簪短带长，幽思苦穷。瘠蠡小瘦，以病之癃。
2017,恒之遯,争讼之门，不可与邻。出入有为，忧生我心。
2018,恒之大壮,朽根枯株，不生肌肤。病在心腹，日以焦枯。
2019,恒之晋,雨师娶妇，黄岩季子。成礼既婚，相呼南去。润泽田里，年岁大喜。
2020,恒之明夷,冬采薇兰，地冻坚难。利走室北，暮无所得。
2021,恒之家人,昧之东域，误过虎邑。失我熊胔，饥无所食。
2022,恒之睽,日暮闭目，随阳休息。箕子以之，乃受其福。举首多言，必为悔残。
2023,恒之蹇,蓼萧瀼瀼，君子龙光。鸣鸾雍雍，福禄来同。蓼萧，
2024,恒之解,鸟飞无翼，兔走折足。虽不会同，未得医工。
2025,恒之损,五胜相贼，火得水息。精光消灭，绝不能续。
2026,恒之益,东资齐鲁，得骍大马。便辟能言，巧贾善市。八邻并户，请火不与。人道闭塞，鬼守其宇。
2027,恒之夬,争鸡失羊，亡其金囊。利不得长，陈蔡之患，赖楚以安。
2028,恒之姤,九登十陟，马跌不前。管子佐之，乃能上山。
2029,恒之萃,东邻愁苦，君乱天纪。日贪禄宠，必受其咎。
2030,恒之升,三狸捕鼠，遮遏前后。死于环城，不能脱走。
2031,恒之困,虎狼争强，礼义不行。兼吞其国，齐鲁无王。
2032,恒之井,五岳四渎，合润为德。行不失理，民赖恩福。
2033,恒之革,六月种黍，岁晚无雨。秋不宿酒，神先其所。先困后通，与福相从。
2034,恒之鼎,騋牝龙身，日驭三千。南上苍梧，与福为婚。道里夷易，身安无患。
2035,恒之震,出入休居，安止无忧。上室之欢，虎为季残。
2036,恒之艮,南山昊天，刺政闵身。疾病无辜，背憎为仇。
2037,恒之渐,苍耳东从，道顿跂踦。日辰不良，病为祟祸。
2038,恒之归妹,兄征东燕，弟伐辽西。大克胜还，封居河间。
2039,恒之丰,播轮折辐，马不得行。竖牛之谗，贼其父兄。布衣不伤，终身无患。
2040,恒之旅,驾之南海，晨夜不止。君子劳罢，仆夫憔苦。
2041,恒之巽,怨虱烧被，忿怒生祸。褊心作难，意如为乱。
2042,恒之兑,张狂妄行，窃食盗粮。狗吠非主，囓伤我足。
2043,恒之涣,警跸戒道，先驱除咎。王后亲桑，以率群功，安我祖宗。
2044,恒之节,门户乏食，困死谁告。对门不通，安所归急。积藏五谷，一华千叶，市贾有息。
2045,恒之中孚,破敝复完，危者得安。乡善无患，商人有息，利来入门。
2046,恒之小过,迭迭累累，如岐之室。一息十子，古公治邑。
2047,恒之既济,三妪治民，不胜其任。两马争车，败坏家室。
2048,恒之未济,蔽镜无光，不见文章。少女不市，弃于相望。
2049,遯之遯,三涂五岳，阳城太室。神明所保，独无兵革。
2050,遯之乾,软弱无辅，不能自理。意在外野，心怀劳苦，虽忧不殆。
2051,遯之坤,周成之隆，刑措无凶。太宰赞佑，君子作仁。
2052,遯之屯,穴有孤乌，坎生虾蟆。象去万里，不可得捕。
2053,遯之蒙,俱为天门，云过吾西。伯氏嫉妬，与我无恩。
2054,遯之需,三首六目，政多烦惑。皋陶瘖聋，乱不可从。
2055,遯之讼,德积不轻，辞王钓耕。三媒不已，大福来成。
2056,遯之师,坚固相亲，日笃无患。六体不易，执以安全。雨师驾西，濡我毂轮。张伯李季，各坐关门。
2057,遯之比,方内不行，辐摧轮伤。马楚踶甚，受子闵时。
2058,遯之小畜,畜牝无驹，养鸡不雏。群羊三岁，不生两头。
2059,遯之履,老耄罢极，无取中直。悬舆致仕，得归乡国。
2060,遯之泰,缩绪乱丝，手与为灾。越亩逐兔，断其裈襦。
2061,遯之否,海老水乾，鱼鳖萧索。藁落无润，独有沙石。
2062,遯之同人,入市求鹿，不见头足。终日至夜，竟无所得。
2063,遯之大有,筑门壅户，虎卧当道。惊我骅骝，不利出处。
2064,遯之谦,陶朱白圭，善贾息资。公子王孙，富贵不贫。
2065,遯之豫,王良善御，伯乐知马。周旋步骤，行中规矩。止息有节，延命寿考。
2066,遯之随,尧问尹寿，圣德增益。使民不惧，安无怵惕。
2067,遯之蛊,昭公失常，季氏悖狂。逊齐处郓，丧其宠身。
2068,遯之临,昬莫不行，候旦待明。复住止后，未得相从。
2069,遯之观,安上宜官，一日九迁。升擢超等，牧养常山。
2070,遯之噬嗑,去恶就凶，东西多讼，行者无功。
2071,遯之贲,老马垂耳，不见百里。君子弗恃，商人莫取，无与为市。
2072,遯之剥,蜗螺生子，深目黑丑。似类其母，虽或相就，众人莫取。
2073,遯之复,百足俱行，相辅为强。三圣翼事，王室宠光。
2074,遯之无妄,容民畜众，履德有信。大人受福，童蒙忧惑，利无所得。
2075,遯之大畜,左跌右僵，前踬触桑。其指据石，伤其弟兄。老蚕不作，家无织帛。贵货贱身，留连久客。
2076,遯之颐,昏人旦明，卖食老昌。国祚东表，号称太公。
2077,遯之大过,敝笱在梁，鲂逸不禁。渔父劳苦，焦喉乾口，虚空无有。
2078,遯之坎,盛中后跌，衰老复掇。盈满减毁，疾羸肥腯。郑昭失国，重耳兴立。
2079,遯之离,折亡破瓮，使我贫困。与母生分，别离异门。
2080,遯之咸,野有积庾，啬人驾取。不逢狼虎，暮归其宇。
2081,遯之恒,襁褓孩呱，冠带成家。出门如宾，父母何忧。
2082,遯之大壮,陈力就列，官职并废。手不胜盆，失其宠门。
2083,遯之晋,积雪大寒，万物不生。阴制庶士，时木冬贫。
2084,遯之明夷,龙鬬时门，失理伤贤。内畔生贼，自为心疾。
2085,遯之家人,犬畏猛虎，依人为辅。三夫执戟，伏不敢起，身安无咎。
2086,遯之睽,南山高冈，回隤难登。道路辽远，行者无功。忧不成凶，恶亦消去。
2087,遯之蹇,逢时阳遂，富且贵尊。
2088,遯之解,求我所欲，得其利福，终身不辱。盈盛之门，高屋先覆，群失邦国。
2089,遯之损,安坐至暮，祸灾不到。利诘奸妖，罪人不赦。
2090,遯之益,胶车驾东，与雨相逢。五楘解堕，顿辀独坐，忧为身祸。
2091,遯之夬,择日高飞，远至东齐。见孔圣师，使我和谐。
2092,遯之姤,陈妫敬仲，兆兴齐姜。乃适营丘，八世大昌。
2093,遯之萃,缺埒无墠，难从东西。毁破我盆，泛弃酒食。
2094,遯之升,中夜犬吠，盗在庐外。神光佐助，消散归去。
2095,遯之困,雷车不藏，隐隐西行。霖雨三旬，流为河江，使我忧凶。
2096,遯之井,老河空虚，旧井无鱼。利得不饶，避患东邻。祸来入门，使多悔存。
2097,遯之革,福德之士，欢悦日喜。夷吾相国，三归为臣，贵流子孙。
2098,遯之鼎,清人高子，久屯外野。逍遥不归，思我慈母。
2099,遯之震,骢黑，东归高乡。白虎推轮，苍龙把衡。朱雀导引，灵鸟载游。远扣天门，入见真君，马全人安。
2100,遯之艮,路多枳棘，前刺我足。不利旅客，为心作毒。
2101,遯之渐,端坐生患，忧来入门，使我不安。
2102,遯之归妹,小陬之市，利不足喜。二世积仁，蒙其祖先。匪躬之言，狂悖为患。
2103,遯之丰,登高望时，见乐无忧。求利南国，与宝相得。
2104,遯之旅,跛足息肩，有所忌难。金城铁郭，以铜为关。藩屏自卫，安土无患。
2105,遯之巽,江有沱泛，思附君子。仲氏爰归，不我肯顾，侄娣悔恨。
2106,遯之兑,芽蘖生达，阳倡于外。左手执钥，公言锡爵。
2107,遯之涣,云梦苑囿，万物繁炽。犀象玳瑁，荆人以富。
2108,遯之节,渠戎万里，昼夜愁苦。甲戎服，虽荷不贼。鹰鹯之殃，害不能伤。
2109,遯之中孚,镃基逢时，稷契皋陶。贞良得愿，微子解囚。市恐无虎，谩言妄语。
2110,遯之小过,骑骓与苍，南贾太行。逢驳猛虎，为所吞殇，葬于渭阳。
2111,遯之既济,出门东行，日利辰良。步骑与驷，经歴宗邦。暮宿北燕，与乐相逢。
2112,遯之未济,酒为欢伯，除忧来乐。福善入门，与君相索，使我有得。兼用半象。
2113,大壮之大壮,左有噬熊，右有囓虎。前触铁矛，后踬强弩，无可抵者。
2114,大壮之乾,金齿铁牙，寿考宜家。年岁有储，贪利者得，离其咎忧。
2115,大壮之坤,家给人足，颂声并作。四夷宾服，乾戈阁。
2116,大壮之屯,狝猴冠带，盗载非位。众犬嘈吠，狂走蹶足。
2117,大壮之蒙,心患其身，不念安存。忠臣孝子，为国除患。
2118,大壮之需,君不明德，臣乱为惑。丞相命马，胡亥失所。
2119,大壮之讼,东行西穷，南北无功。张伯卖鹿，从者失羊。
2120,大壮之师,鹿下西山，欲归其群。逢羿锋箭，死于矢端。
2121,大壮之比,明夷兆初，三日为灾。以谗复归，名曰竖牛。剥乱叔孙，馁卒虚丘。
2122,大壮之小畜,秦失嘉居，河伯为怪。还其衔璧，神怒不佑。织组无文，烧香不芬。
2123,大壮之履,至德之君，祸不过邻。使我世存，身无患灾。
2124,大壮之泰,众恶之堂，相聚为殃。幽毒良人，使道不通。
2125,大壮之否,三痴六狂，欲之平乡。迷惑失道，不知昏明。
2126,大壮之同人,老弱无子，不能自理。郭氏虽忧，终不离咎。管子治国，侯伯来服。乘舆八百，尊祀祖德。
2127,大壮之大有,褒后生蛇，经老日微。退跌衰耄，酒灭黄离。
2128,大壮之谦,骢黑，东归高乡。白虎推轮，苍龙把衡。遂至夷伤，不离咎殃。
2129,大壮之豫,信谲龙且，塞水上流。半渡决囊，楚师覆亡。
2130,大壮之随,有莘季女，为王妃后。贵夫寿子，母字四海。
2131,大壮之蛊,德被八表，蛮夷率服。蝥贼不作，道无苛慝。
2132,大壮之临,载日精光，骖驾六龙。禄命彻天，封为燕王。
2133,大壮之观,缨急缩颈，行不得前。五石示象，襄霸不成。
2134,大壮之噬嗑,蛇失其公，戴麻当丧。哀悲哭泣，送死离乡。
2135,大壮之贲,回隤不安，兵革为患。掠我妻子，客屡饥寒。
2136,大壮之剥,乘风驾雨，与飞鸟俱。一举千里，见吾爱母。
2137,大壮之复,雷霆所击，诛者五逆。劘灭无迹，有惧方息。
2138,大壮之无妄,张氏揖酒，请谒左右。平叔枯槁，独不蒙所。
2139,大壮之大畜,坐争立讼，纷纷匈匈。卒成祸乱，灾及家公。
2140,大壮之颐,霜降闭户，蛰虫隐处。不见日月，与死为伍。
2141,大壮之大过,鼠聚生怪，为我患悔。道绝不通，商旅失意。
2142,大壮之坎,寒暑不当，轨度失常。一前一后，年岁鲜有。
2143,大壮之离,筑室水上，危于一齿。丑寅不徙，辰巳有咎。
2144,大壮之咸,畜鸡养狗，长息有储。耕田得黍，主母喜舞。
2145,大壮之恒,东壁余光，数暗不明。主母嫉妬，乱我业事。
2146,大壮之遯,刚柔相伤，火烂销金。雕鹰制兔，伐楚有功。
2147,大壮之晋,郑国谗多，数被楚忧。征夫愁苦，民困无聊。
2148,大壮之明夷,弓矢斯张，把弹弦折。丸发不至，道遇患害。
2149,大壮之家人,举觞饮酒，未得至口。侧弁醉酗，拔剑斫怒，武侯作悔。
2150,大壮之睽,苍鹰群行，相得旅前。王孙申公，惊夺我雄。北天门开，神火飞灾。如不敬信，事入尘埃。
2151,大壮之蹇,穿屋相宜，利倍我北。循邪诡道，逃不可得。南北望邑，遂归入室。
2152,大壮之解,寿如松乔，与日月俱。常安康乐，不罹祸忧。
2153,大壮之损,出门望东，伯仲不来。疾病为患，使母忧叹。
2154,大壮之益,太姒之孙，周文九子。咸遂受成，宠贵富有。
2155,大壮之夬,桃李华实，累累日息。长大成熟，甘美可食，为我利福。
2156,大壮之姤,昬礼不明，男女失常。行露反言，出争我讼。
2157,大壮之萃,室穿敝漏，破桴残缺。阴弗能完，瓦碎不全。
2158,大壮之升,数穷廓落，困于厯室。往登玉堂，与尧侑食。
2159,大壮之困,道湿为坑，轮陷踬僵。南国作讳，使我多畏。
2160,大壮之井,鳏寡孤独，福禄苦薄。入室无妻，武子悲哀。
2161,大壮之革,举袂覆目，不见日月。衣衾杖机，就其夜室。
2162,大壮之鼎,长尾踒跎，画地为河。深不可涉，绝无以北，悯然愤息。
2163,大壮之震,晨风文翰，大举就温。昧过我邑，羿无所得。
2164,大壮之艮,出入节时，南北无忧。行者亟至，在外来归。
2165,大壮之渐,阳氏狂惑，季孙乱愦。陪臣执政，平子拘折，我心不快。
2166,大壮之归妹,五乌六鸱，相对蹲跂。礼让不兴，虞芮争讼。
2167,大壮之丰,顾念所生，隔在东平。遭离满沸，河川决溃。幸得无恙，复归相室。
2168,大壮之旅,追猎东走，兔逃我后。吾锐不利，独空无有。
2169,大壮之巽,犬吠非主，上下胶扰。敌人袭战，闵王逃走。
2170,大壮之兑,嵩高岱宗，峻直且神。触石肤寸，千里蒙恩。
2171,大壮之涣,陈鱼观社，佷荒踰矩。为民开绪，亡其祖考。
2172,大壮之节,四壁无户，三步一止。东西南北，利不可得。
2173,大壮之中孚,求君衣裳，情不可当。触讳西行，为伯生殃。君之上欢，得其安存。
2174,大壮之小过,春鸿飞东，以马贸金，利可得深。
2175,大壮之既济,禾生虫蠹，远自克贼，使我无得。
2176,大壮之未济,桀乱无道，民散不聚。背室弃家，遁逃出走。
2177,晋之晋,销锋铸耜，休牛放马。甲兵解散，夫妇相保。
2178,晋之乾,一衣三冠，冠无所绊。元服不成，为身灾患。
2179,晋之坤,百足俱行，相辅为强。三圣翼事，王室宠光。
2180,晋之屯,鱼蛇之怪，大人忧惧。梁君好城，失其安居。
2181,晋之蒙,少无缰辅，长不见母。劳心远思，自伤忧苦。
2182,晋之需,前涉溽暑，解不可取。离门二里，败我利市。老牛病马，去之何悔。
2183,晋之讼,君明有德，登天大禄。布政施惠，以成恩福。中子南游，翱翔未复。
2184,晋之师,哓然唯诺，敬上尊客。执恭除患，御侮致福。
2185,晋之比,黍稷禾稻，垂秀方造。中旱不雨，伤风病藁。
2186,晋之小畜,三羸六罢，不能越跪。东贾失马，往返劳苦。
2187,晋之履,倚立相望，引衣欲装。阴云蔽日，暴雨降集。使道不通，阻我欢会。
2188,晋之泰,高脚疾步，受肩善趋。日走千里，贾市有得。
2189,晋之否,北风寒凉，雨雪益冰。忧思不乐，哀悲伤心。
2190,晋之同人,贞鸟雎鸠，执一无尤。寝门治理，君子悦喜。
2191,晋之大有,蓼萧露瀼，君子龙光。鸣鸾噰噰，福禄来同。
2192,晋之谦,南行求福，与喜相得。封受上赏，鼎足辅国。
2193,晋之豫,桑叶腐蠹，衣敝如络。女功不成，丝布为玉。
2194,晋之随,左服易右，王良心欢，喜利从己。震左兑右。
2195,晋之蛊,寿考不忘，驾驷东行。三适陈宋，南贾楚荆。得利息长，旅身多罢，畏昼喜夜。
2196,晋之临,羔羊皮革，君子朝服。辅政扶德，以合万国。
2197,晋之观,鹯鸠徒巢，西至平州。遭逢雷塌，破我苇庐。室家饥寒，思吾故初。
2198,晋之噬嗑,大尾小头，重不可摇。上弱下强，阴制其雄。
2199,晋之贲,疏足息肩，有所忌难。金城铜郭，以铁为关。藩屏自卫，安止无患。
2200,晋之剥,天命玄鸟，下生大商。造定四表，享国久长。
2201,晋之复,赋敛重数，政为民贼。杼柚空虚，我去其室。
2202,晋之无妄,阴阳隔塞，许嫁不答。宛丘新台，悔往叹息。
2203,晋之大畜,愿望登虚，意常欲逃。贾辛丑恶，妻不安夫。
2204,晋之颐,踧行窃视，有所畏避。蔽目伏藏，以夜为利。
2205,晋之大过,信敏恭谦，敬鬼尊神。五岳西渎，克厌帝心，受福宜年。
2206,晋之坎,悬悬南海，去家万里。飞兔腰褭，一日见母，除我忧悔。
2207,晋之离,虽污不辱，因何跣足。童子褰衣，五步平复。
2208,晋之咸,宫城立见，衣就袂裾。恭谦自卫，终无祸尤。
2209,晋之恒,敝笱在梁，不能得鱼。望食千里，所至空虚。
2210,晋之遁,千里骍驹，为王服车。嘉其骊荣，君子有成。
2211,晋之大壮,鼎足承德，嘉谋生福。为王开庭，得心所欲。
2212,晋之明夷,右手无合，独折左指。禹汤失佐，事功不立。
2213,晋之家人,忧凶增累，患近不解。心意西东，事无成功。
2214,晋之睽,东行食榆，困于枯株。夫妻无家，志穷为忧。
2215,晋之蹇,五经六纪，仁道所在。正月繁霜，独不离咎。
2216,晋之解,懈缓不前，怠惰失便。二至之戒，家无祸凶。刻木象形，闻言不信。
2217,晋之损,仁爱笃厚，不以所忿。害其所子，从我旧都，日益富有。
2218,晋之益,缺破不成，胎卵未生，弗见兆形。
2219,晋之夬,摧角不伤，虽折复长。秉德无愆，老赖荣光。
2220,晋之姤,乘桴浮海，免脱厄中，虽困无凶。
2221,晋之萃,孔鸾鸳雏，鵕鹈鹕。翱翔紫渊，嘉禾之圃，君子以娱。
2222,晋之升,甘露温润，众来得愿。乐易君子，不逢祸乱。
2223,晋之困,东骑堕落，千里独宿。高岸为谷，阳失其室。
2224,晋之井,八才既登，以成嘉功。尨降庭坚，国无灾凶。
2225,晋之革,邯郸反言，父兄生患。意涉忧恨，卒死不还。
2226,晋之鼎,玉铣铁颐，仓库空虚。贾市无盈，与利为仇。
2227,晋之震,白鸟衔铒，鸣呼其子。旋枝张翅，来从其母。
2228,晋之艮,学灵三年，圣且神明。先见善祥，嘉吉福庆。鳱鹄知来，告我无忧。
2229,晋之渐,云孽蒸起，失其道理。伤害年谷，神君乏祀。
2230,晋之归妹,春耕有息，秋入利福。献豜大豵，以乐成功。
2231,晋之丰,羸豕踯躅，虎入都邑。遮遏左右，国门勑急。
2232,晋之旅,东行西维，南北善迷。逐旅失群，亡我襦衣。
2233,晋之巽,居室之伦，夫妇和亲。小人乘车，硕果失豢。
2234,晋之兑,东方孟春，乘冰戴盆。惧危不安，终失所欢。
2235,晋之涣,风吹尘起，十里无所。南国年伤，不可安处。
2236,晋之节,重载伤车，妇女无夫。三十不室，独坐庐空。
2237,晋之中孚,败牛羸马，与利为市，不我嘉喜。
2238,晋之小过,月出阜东，山蔽其明。章甫荐屦，箕子佯狂。
2239,晋之既济,出入门所，与道开通。杞梁之信，不失日中。少季渡江，来归其邦，疾病危亡。
2240,晋之未济,邑居卫师，如转蓬时，居之凶危。
2241,明夷之明夷,他山之错，与璆为仇。来攻吾城，伤我肌肤，邦家骚忧。
2242,明夷之乾,践履寒冰，十步九寻。虽有苦痛，不为忧病。
2243,明夷之坤,太公避纣，七十隐处。卒逢圣文，为王室辅。
2244,明夷之屯,日月之涂，所行必到，无有患悔。
2245,明夷之蒙,讽德诵功，美风盛隆。旦辅成周，光济冲人。
2246,明夷之需,童子无室，未有配合，空坐独宿。
2247,明夷之讼,穿鼻系株，为虎所拘。王母祝词，祸不成灾，惠然肯来。
2248,明夷之师,黄帝神明，八字圣聪。佚受大福，天下平康。
2249,明夷之比,深谷为陵，衰者复兴。乱倾之国，民得安息。中妇病困，遂入冥室。
2250,明夷之小畜,道远辽绝，路宿多悔。顽嚣相聚，生我畏忌。
2251,明夷之履,旦树菽豆，暮成藿羹。心之所乐，志快心欢。
2252,明夷之泰,切切之患，凶忧不成。虎不敢啮，利当我身。
2253,明夷之否,王伯远宿，长妇在室。异庖待食，所求不得。
2254,明夷之同人,寒燠失时，阳旱为灾，虽耗无忧。
2255,明夷之大有,虽穷复通，复危不凶，得其明功。
2256,明夷之谦,狼虎所宅，不可以居，为我患忧。
2257,明夷之豫,喋嗫噱嚾，昧冥相抟。多言少实，语无成事。
2258,明夷之随,履冰蹈凌，虽困不穷。播鼓登岩，卒无忧凶。
2259,明夷之蛊,文文墨墨，忧祸相杂。南北失志，东西不得。
2260,明夷之临,争讼不已，更相谈訽。张季弱口，被髪北走。
2261,明夷之观,德积逢时，宜其美才。相明辅圣，拜受福休。长女不嫁，后为大悔。
2262,明夷之噬嗑,江水沱泛，思附君子。仲氏爰归，不我肯顾，侄娣悔恨。
2263,明夷之贲,光祀春成，陈宝鸡鸣。阳明失道，不能自守，消亡为咎。
2264,明夷之剥,惊虎无患，虞为我言，赖得以安。
2265,明夷之复,伪言妄语，转相诖误，不知狼处。
2266,明夷之无妄,履隙自敌，凶忧来到，痛不能笑。
2267,明夷之大畜,牵尾不前，逆理失臣，惠朔以奔。
2268,明夷之颐,三狸捕鼠，遮遏前后。死于环城，不得脱走。
2269,明夷之大过,言笑未毕，忧来暴卒。身加槛缆，囚系缚朿。
2270,明夷之坎,阴积不已，云作滛雨。伤害平陆，民无室屋。
2271,明夷之离,山林麓薮，非人所处。鸟兽无礼，使我心苦。
2272,明夷之咸,新作初陵，踰蹈难登。三驹推车，跌顿伤颐。
2273,明夷之恒,魂微惙惙，属纩听绝。扩然大通，复更生活。
2274,明夷之遯,栾子作殃，伯氏诛伤。州犁奔楚，去其邑乡。
2275,明夷之大壮,骄胡犬形，造恶作凶。无所能成，远自灭身。
2276,明夷之晋,陈词达情，使安不倾。增荣益誉，以成功名。
2277,明夷之家人,三杞无枣，家无积莠。使鸠求妇，顽不我许。
2278,明夷之睽,慎祸重患，颜子为友，乃能安存。牢户系羊，乃能受福。
2279,明夷之蹇,鹿得美草，鸣呼其友。九族和睦，不忧饥乏。
2280,明夷之解,亡玉失鹿，不知所伏。利以避危，全我生福。甘雨时降，年谷有得。
2281,明夷之损,逢时积德，身受福庆。
2282,明夷之益,鹄思其雄，欲随凤东。顺里羽翼，出次须日。中留北邑，复反其室。
2283,明夷之夬,环堵倚鉏，升斗属口。贫贱所处，心寒悲苦。
2284,明夷之姤,孤独特处，莫依为辅，心劳志苦。
2285,明夷之萃,稷为尧使，西见王母。拜请百福，赐我喜子，长乐富有。
2286,明夷之升,鸣条之灾，北奔犬胡。左袵为长，国号匈奴。主君旄头，立为单于。
2287,明夷之困,绝而复通，虽危不穷。终得其愿，姬姜相从。
2288,明夷之井,阳并悖狂，拔剑自伤，为身生殃。
2289,明夷之革,方圆不同，刚柔异乡。掘井得石，劳而无功。
2290,明夷之鼎,乘风驾雨，与鸣鸟俱。动举千里，见我爱母。
2291,明夷之震,三涂五狱，阳城太室。神明所扶，独无丘革。
2292,明夷之艮,鸱鸮娶妇，深目身。折要不媚，与伯相背。
2293,明夷之渐,转行轨轨，行近不远。旦夕入门，与君笑言。
2294,明夷之归妹,求利离国，逃去我北。复归其城，不为吾贼。
2295,明夷之丰,日月之涂，所行必到。无凶无咎，安宁不殆。
2296,明夷之旅,管仲遇桓，得其愿欢。胶目启牢，振冠无忧。笑喜不庄，空言妄行。
2297,明夷之巽,出入蹈践，动顺天时。俯仰有节，祸灾不来。
2298,明夷之兑,内崩中伤，上乱无常。虽有美粟，我不得食。
2299,明夷之涣,逐祸除患，道德神仙。遏恶万里，福常在前，身乐以安。
2300,明夷之节,牛惊马走，上下浑扰。鼓音不绝，顷公奔败。
2301,明夷之中孚,西上九阪，往来流连。止须时日，虚与有得。
2302,明夷之小过,虎怒捕羊，猬不能攘。
2303,明夷之既济,涌泉涓涓，南流不绝。卒为江海，坏败邑里。家无所处，将师袭战，获其丑虏。
2304,明夷之未济,桃弓苇戟，除残去恶，敌人执服。
2305,家人之家人,天命赤乌，与兵徼期。征伐无道，诛其君傲，居止何忧。
2306,家人之乾,千岁槐根，身多斧瘢。伤夷倒掘，枝叶不存。
2307,家人之坤,喭喭谔谔，虎豹相齚。畏惧悚息，终无难恶。
2308,家人之屯,娶于姜吕，驾迎新妇。少齐在门，夫子欢喜。
2309,家人之蒙,膏壤肥泽，民人孔乐。宜利居止，长安富有。
2310,家人之需,主有圣德，上配太极。皇灵建中，授我以福。
2311,家人之讼,耄老蒙钝，不见东西。少者弗慕，君不与谋。悬舆致仕，退归里居。
2312,家人之师,三狂北行，道逢大狼。暮宿患宅，为祸堪伤。
2313,家人之比,更旦初岁，振除祸败。新衣元服，拜受利福。
2314,家人之小畜,杲杲白日，为月所食。损上毁下，郑昭出走。
2315,家人之履,君子失意，小人得志。乱扰并作，奸邪充塞。虽有百尧，颠不可救。
2316,家人之泰,仁德利洽，恩及异域。泽被殊方，福庆隐伏。作蚕不织，寒无所得。
2317,家人之否,东求金玉，反得弊石。名曰无宜，字曰丑恶，众所贱恶。
2318,家人之同人,击鼓合战，士怯叛亡。威令不行，败我成功。
2319,家人之大有,仲春孟夏，和气所舍。生我嘉福，国无残贼。
2320,家人之谦,尹氏伯奇，父子生离。无罪被辜，长舌为灾。
2321,家人之豫,五榖不熟，民苦困急。驾之新邑，嘉乐有得。
2322,家人之随,登虚望贫，暮食无飡。长子南戍，与我生分。
2323,家人之蛊,东市齐鲁，南贾荆楚。羽毛齿革，为吾利宝。
2324,家人之临,节情省欲，赋敛有度。家给人足，公刘以富。
2325,家人之观,恭宽信敏，功加四海。辟去不祥，喜来从母。
2326,家人之噬嗑,张狂妄行，与恶相逢。不得所欲，生我独凶。
2327,家人之贲,画龙头颈，文章不成。甘言美语，诡辞无名。
2328,家人之剥,骑龙乘风，上见神公。彭祖受刺，王乔赞通。巫咸就位，拜寿无穷。
2329,家人之复,温仁君子，忠孝所在。八国为邻，祸灾不处。
2330,家人之无妄,威权分离，乌夜徘徊。群蔽月光，大人诛伤。
2331,家人之大畜,学灵三年，仁圣且神。明见善祥，吉喜福庆。鳱鹄知来，告我无忧。
2332,家人之颐,东山辞家，处妇思夫。伊威盈室，长股羸户。叹我君子，役日未已。
2333,家人之大过,张颔开口，舌直距齿。然诺不行，政乱无绪。
2334,家人之坎,吹角高邦，有失牛羊。众民惊惶，敬慎避咎，勑不行殃。
2335,家人之离,南行出城，世得福祉。王姬归齐，赖其所欲。
2336,家人之咸,心狂志悖，视聪耸类。政令无常，下民多孽。
2337,家人之恒,安上宜官，一日九迁。踰群越等，牧养常山。
2338,家人之遯,东邻嫁女，为王妃后。庄公筑馆，以尊王母。归于京师，季姜悦喜。
2339,家人之大壮,六甲无子，以丧其戊。五丁本亲，庚失曾孙，癸走出门。
2340,家人之晋,阴雾不清，浊政乱民。孟秋季夏，水坏我居。
2341,家人之明夷,骑豚逐羊，不见所望。径涉虎庐，亡豚失羊。
2342,家人之睽,安床厚褥，不得久宿。弃我喜晏，困于南国。投杼之忧，不成祸灾。
2343,家人之蹇,五方四维，安平不危。利以居止，保有玉女。
2344,家人之解,西贾巴蜀，寒雪至毂。欲前不得，复反其室。
2345,家人之损,刚柔相呼，二姓为家。霜降既同，惠我以仁。
2346,家人之益,天马五道，炎火分处。往来上下，相随哭歌，凶恶如何。
2347,家人之夬,出门怀忧，东上祸丘。与凶相遇，自为灾患。
2348,家人之姤,西行求玉，冀得隋璞。反见凶恶，使我惊惑。
2349,家人之萃,出入无妄，动作失利。衔忧怀祸，使我多悴。
2350,家人之升,高楼无柱，颠僵不久。纣失三仁，身死牧野。
2351,家人之困,避祸逃殃，身全不伤。高位疾颠，华落坠亡。
2352,家人之井,张牙反目，怒齚作怒。狂马挠犬，道惊伤轸。
2353,家人之革,泉涸龙忧，箕子为奴。乾叔陨命，殷破其家。
2354,家人之鼎,向食饮酒，嘉宾聚会。羊大猪，君子饶有。
2355,家人之震,黄牛骍犊，东行折角。冀得百祥，反亡我囊。
2356,家人之艮,路多枳棘，步刺我足。不利旅客，为心作毒。
2357,家人之渐,执斧破薪，使媒求妇。和合二姓，亲御饮酒。召彼邻里，公姑悦喜。
2358,家人之归妹,驾车出门，顺时宜西。福佑我身，安宁无患。
2359,家人之丰,日新东升，魁杓为祸。仆台为秦，使我久坐。
2360,家人之旅,山陵邱墓，魂魄室屋。精光竭尽，长卧无觉。
2361,家人之巽,孩子贪饵，为利所说。探釜把瓶，烂其臂手。
2362,家人之兑,何材待时，闭门独愁。蚯蚓冬行，解我无忧。桑蚕不得，女红不成。
2363,家人之涣,解商惊惶，散我衣装，君不安邦。
2364,家人之节,害政养贼，背主人愆。跛行不安，国危为患。
2365,家人之中孚,祸走患伏，喜为我福。凶恶消亡，灾害不作。
2366,家人之小过,老马为驹，病鸡不雏。三雌独宿，利在山北。
2367,家人之既济,播天舞，光地乳。神所守，乐无咎。此皆用半象。
2368,家人之未济,异国殊俗，情不相得。金木为仇，酋贼擅杀。
2369,睽之睽,仓盈庾亿，宜稼黍稷，年岁有息。
2370,睽之乾,被服文衣，游观酒池。上堂见觞，喜为吾兄，使我忧亡。
2371,睽之坤,邑姜叔子，天文在手。实沈参虚，封为晋侯。
2372,睽之屯,改柯易叶，饭温不食。豪雄争强，先者受福。
2373,睽之蒙,馨香陟降，明德上登。社神佑顾，命予大邻。
2374,睽之需,老狼白獹，长尾大胡。前颠却踬，进艮遇祟。
2375,睽之讼,山没邱浮，陆为水鱼，燕雀无庐。
2376,睽之师,懿公浅愚，不受深谋。无援失国，为狄所贼。
2377,睽之比,鼎炀其耳，热不可举。大涂塞壅，旅人心苦。
2378,睽之小畜,凶声丑言，恶不可闻。君子舍之，往恨我心。
2379,睽之履,昧暮乘车，履危蹈沟。亡失群物，摧折两轴。
2380,睽之泰,南有嘉鱼，驾黄取。鲂鱮诩诩，利来无忧。
2381,睽之否,隔在九山，往来劳难。心结不通，失其所欢。
2382,睽之同人,下流难居，狂夫多疲。贞良温柔，年岁不富。
2383,睽之大有,狐狸雉兔，畏人逃去。分首窜匿，不知所处。
2384,睽之谦,异体殊俗，各有所属。西邻孤妪，欲寄我室。主母骂詈，终不可得。
2385,睽之豫,怒非怨妬，贪得腐鼠。而呼鹰鹯，自令失饵，致被困患。
2386,睽之随,五心六意，歧道多怪。非君本心，生我恨悔。
2387,睽之蛊,三班六黑，同室共食。日长月息，我家有德。
2388,睽之临,方船备水，旁河然火，终身无祸。
2389,睽之观,翳屏独语，不闻朝市上。以利居服，兔跛后閗。
2390,睽之嗑噬,居处不安，徙反触患。
2391,睽之贲,剠刖髠劓，子所贱弃。批捍之言，我心不快。
2392,睽之剥,阜田禾黍，堆壤麻枲。衣食我躬，室家饶有。
2393,睽之复,两目失明，日夺无光。胫足跛倚，不可以行，顿于丘旁。
2394,睽之无妄,金城朔方，外国多半。履霜不时，去复为忧。
2395,睽之大畜,匿病不医，乱政伤灾。纣作淫虐，商破其墟。
2396,睽之颐,鬼哭泣社，悲伤无后。甲子昧爽，殷人绝嗣。
2397,睽之大过,猋风卒起，车驰揭揭。弃古追亡，失其和节，忧心惙惙。
2398,睽之坎,耄老失明，闻善不从。自令颠沛，反为咎殃。
2399,睽之离,随风骑龙，与利相逢。田获三狐，商伯有功。冲冲之邑，长安无他。
2400,睽之咸,三牛五牂，重明作福。使我有得，疾入官狱，忧在心腹。
2401,睽之恒,孟巳己丑，哀呼尼父。明德讫终，乱害滋起。
2402,睽之遯,华灯百枝，消暗衰微。精光讫尽，奄如灰糜。
2403,睽之大壮,鹰飞雉退，兔伏不起。狐张狼鸣，野鸡骇惊。
2404,睽之晋,鬬战天门，身有何患。室家具在，不失其欢。
2405,睽之明夷,东家杀牛，行逆腥臊。神背西顾，命衰绝周。亳社灾烧，宋人夷诛。
2406,睽之家人,阴阳辨舒，二姓相合。婚姻孔云，生我利福。
2407,睽之蹇,东入海口，循流北走。一高一下，五邑无主。十日六夜，死于水涘。
2408,睽之解,孤竹之墟，失妇无夫。伤于蒺藜，不见其妻。东郭棠姜，武子以亡。
2409,睽之损,天门东墟，尽既为灾。跰喑聋，秦伯受殃。
2410,睽之益,赖先休光，受福之祉。虽遭乱溃，独不危殆。
2411,睽之夬,折若蔽日，不风稚叔。三足孤乌，远其元夫。
2412,睽之姤,二人同室，兄弟合食。和乐相好，各得所欲。
2413,睽之萃,继体守藩，纵欲废贤。君臣淫佚，夏氏失身。侧室之门，福禄来存。
2414,睽之升,老狐屈尾，东西为鬼。病我长女，哭涕屈指。或西或东，大华易诱。
2415,睽之困,大树之子，百条共母。当夏六月，枝叶茂盛。鸾凤以庇，召伯避暑。翩翩偃仰，各得其所。
2416,睽之井,井堙木刊，国多暴残。秦王失戍，坏我太坛。
2417,睽之革,驾黄贾苍，与利相迎。心获所守，不累弟兄。
2418,睽之鼎,仓盈庾亿，宜稼黍稷。年丰岁熟，民得安息。
2419,睽之震,龙生马渊，寿考且神。飞胜上天，舍宿轩辕。居常乐安。
2420,睽之艮,思顾所之，今乃逢时。洗濯故忧，拜我欢来。
2421,睽之渐,魁罡所当，初为败殃。君子流连，困于水浆。求金东山，利在代乡。贾市有息，子载母行。
2422,睽之归妹,铅刀攻玉，无不钻凿。龙体具举，鲁般为辅。三圣翼事，所求必喜。
2423,睽之丰,喜来如云，举家蒙欢。众才君子，驾福盈门。
2424,睽之旅,响像无形，骨体不成。微行衰索，消灭无名。
2425,睽之巽,积水不温，北陆苦寒。露宿多风，君子伤心。
2426,睽之兑,黄马绿车，驾之大都。赞达才能，使我无忧。
2427,睽之涣,从风放火，艾芝俱死。三害积房，叔子中伤。
2428,睽之节,一身三手，无益于辅。两足共节，不能克敏。
2429,睽之中孚,南向陋室，风雨并入。埃尘积湿，王母盲痹。偏枯心疾，乱我家次。
2430,睽之小过,采薇出车，鱼丽思初。上下促急，君子怀忧。
2431,睽之既济,先易后否，告我利市。骚苏自苦，思我故止。
2432,睽之未济,生宜地乳，上皇大喜。隆我福祉，贵寿无极。
2433,蹇之蹇,同载共舆，中道别去。丧我元夫，独与孤居。
2434,蹇之乾,叔肸居冤，祁子自邑。乘遽解患，羊舌脱免，赖得生全。肸，叔向名也。
2435,蹇之坤,兔聚东郭，众犬俱猎。围缺不成，无所能获。
2436,蹇之屯,作室山根，人以为安。一夕崩颠，败我壶飱。
2437,蹇之蒙,疾风尘起，乱扰崩始。强大并小，先否后喜。
2438,蹇之需,洁齐沐浴，思明君德。哀公怯弱，风氏复北。
2439,蹇之讼,土痟瘦薄，培塿无柏，使我不乐。
2440,蹇之师,褰衣涉河，水深渍罢。赖遇舟子，济脱无他。
2441,蹇之比,送我季女，至于荡道。齐子旦夕，留连久处。
2442,蹇之小畜,三孙六子，安无所苦。中岁废殆，亡我所使。
2443,蹇之履,扬风偃草，尘埃俱起。清浊溷散，忠直隐处。
2444,蹇之泰,履险登危，道远劳罢。去家自归，困涉大波。
2445,蹇之否,六艺之门，仁义俱存。镃基逢时，尧舜为君。伤寒温，下至黄泉。
2446,蹇之同人,被服文衣，游观酒池。上堂见觞，喜为吾兄，使我忧亡。
2447,蹇之大有,生时不利，天命灾至。制于斧瘢，昼夜勤苦。
2448,蹇之谦,天门开辟，牢户寥阔。桎梏解脱，拘囚纵释。
2449,蹇之豫,川原难游，水为我忧。多言少实，命鹿为驹。建德开基，君子逢时，利以中疑。
2450,蹇之随,乡岁逢时，与生为期。枝叶盛茂，君子无忧。
2451,蹇之蛊,六鹢退飞，为襄败祥。陈师合战，左股夷伤。遂崩不起，霸功不成。
2452,蹇之临,雷君出装，隐隐西行。霖雨不止，流为河江，南国以伤。
2453,蹇之观,牙孽生达，室蟠启户。幽人利贞，鼓翼起舞。
2454,蹇之噬嗑,火起上门，不为我残。跳脱东西，独得生完。不利出邻，病疾忧患。
2455,蹇之贲,举事无成，不利出征。言不可用，众莫能平。
2456,蹇之剥,老狼白獹，长尾大胡。前颠却踬，进退遇祟。
2457,蹇之复,日入道极，劳者休息。班马还师，复我燕室。
2458,蹇之无妄,林麓山薮，非人所处。鸟兽无礼，使我心苦。
2459,蹇之大畜,蓄利积福，日新其德。高氏饮食，忧不为患。
2460,蹇之颐,张罗百目，鸟不得北。缩颈挂翼，困于窘国。君子治德，获誉受福。
2461,蹇之大过,伯虎仲熊，德义渊宏。使布五教，阴阳顺序。
2462,蹇之坎,跛踦相随，日暮牛罢。陵迟后旅，失利亡雌。
2463,蹇之离,嬴氏违良，使孟寻兵。老师不已，败于齐卿。
2464,蹇之咸,日月并居，常暗且微。高山崩颠，丘陵为溪。
2465,蹇之恒,鸟雀食榖，张口受哺。蒙被恩德，长大成就。柔顺利贞，君臣合好。
2466,蹇之遯,虽踬复起，不毁牙齿。克免平复，忧除无疾。
2467,蹇之大壮,草木黄落，岁暮无室。虐政为贼，大人失福。
2468,蹇之晋,避凶东走，反入祸口。制于牙爪，骨为灰土。
2469,蹇之明夷,欲飞不能，志苦心劳，福不我求。
2470,蹇之家人,羔裘豹袪，东与福遇。驾迎吾兄，送我骊黄。疑用半象。
2471,蹇之睽,东耕破犁，西失良妻。灾害不避，家贫无资。
2472,蹇之解,鱼陆失所，凫鼃困苦。泽无雈蒲，晋国以虚。
2473,蹇之损,脱兔无蹄，三步五罢。南行不进，后市劳苦。
2474,蹇之益,行役未已，新事复起。姬姜劳苦，不得休止。，
2475,蹇之夬,白日杨光，火为正王。消金厌兵，雷车避藏。阴雨不行，民安其乡。
2476,蹇之姤,放衔垂辔，奔马不制。弃法作奸，君失其位。
2477,蹇之萃,司命下游，喜解我忧。皇母缓带，婴儿笑喜。
2478,蹇之升,黄帝出游，驾龙乘马。东上泰山，南过齐鲁，邦国咸喜。
2479,蹇之困,既往不说，忧来祸结。比户为患，无所申雪。
2480,蹇之井,何蒉隐居，以避乱倾。终身不仕，遂其洁清。
2481,蹇之革,折梃舂稷，君不得食。头痒搔跟，无益于疾。
2482,蹇之鼎,植根不固，华叶落去，便为枯树。
2483,蹇之震,凶门生患，牢户多冤。沙池秃齿，使叔困贫。
2484,蹇之艮,登山履谷，与虎相触。猬为功曹，班叔奔北，脱之喜国。
2485,蹇之渐,麟凤所翔，国无咎殃。贾市十倍，复归惠里。
2486,蹇之归妹,路险道难，水遏我前。进往不利，回车复还。
2487,蹇之丰,延颈望邑，思归我室。台榭不成，未得安息。
2488,蹇之旅,蒙生株瞿，棘挂我须。小人妬嫉，使恩不遂。
2489,蹇之巽,南至隐域，深潜处匿。聪明闭塞，与死为伍。
2490,蹇之兑,机饵设张，司暴子良。范叔不廉，凶害及身。
2491,蹇之涣,从骑出谷，游戏苦域。阪高不进，利无所得。
2492,蹇之节,西国强梁，为虎作伥。东吞齐楚，并有其王。
2493,蹇之中孚,登山伐辐，虎在我侧。王孙无惧，仁不见贼。
2494,蹇之小过,六月骙骙，各欲有至。专征束装，俟时旦明。
2495,蹇之既济,道陟多阪，牛马蜿蟺。车不利载，请求不得。
2496,蹇之未济,一口三舌，相妨无益。群羊百牂，不为威强。亡马失驹，家耗于财。
2497,解之解,驾言出游，鸟鬬车前。更相捽灭，兵寇旦来。回车亟还，可以无忧。
2498,解之乾,大都之居，无物不具。抱布贸丝，所求必得。
2499,解之坤,胶着木连，不出牢关，家室相安。
2500,解之屯,孟伯食长，惧其畏王。赖四蒙五，抱福归房。
2501,解之蒙,朽舆疲驷，不任衔佩。君子服之，谈何容易。
2502,解之需,许嫁既婚，利福在身。适惠生桓，为我鲁君。
2503,解之讼,入门大喜，上堂见母。妻子俱在，兄弟饶有。
2504,解之师,推车上山，力不能任。颠蹶蹉跌，伤我中心。
2505,解之比,鹰飞退去，不食其雏。禽尚如此，何况人乎。
2506,解之小畜,福弃我走，利不可得。幽人利贞，终无怨慝。
2507,解之履,夫妻反目，不能正室。翁云于南，妪言还北。并后匹嫡，二政乱国。
2508,解之泰,阳衰伏匿，阴淫为贼。赖幸王孙，遂至嘉国。
2509,解之否,入山求王，不见和璞。终日至暮，劳无所得。
2510,解之同人,鸣鸾四牡，驾出行狩。合格有获，献公饮酒。
2511,解之大有,覆手举牍，易为功力。正月元日，平饮致福。
2512,解之谦,三火起明，雨灭其光。高位疾颠，骄恣诛伤。
2513,解之豫,裹糗荷粮，与利相逢。高飞有得，君子获福。
2514,解之随,水土相得，万物蕃殖。膏泽优沃，君子有德。
2515,解之蛊,道理和得，人不相贼。君子往之，乐有利福。
2516,解之临,天孙帝子，与日月处。光荣于世，福禄繁祉。
2517,解之观,陪依在位，乘非其器。折足覆餗，毁伤宝玉。
2518,解之噬嗑,鹢飞中退，举事不遂。且守仁德，犹恐失坠。
2519,解之贲,经枣正冠，意盈不廉。桀纣迷谗，惑佞伤贤，使国乱烦。
2520,解之剥,申酉退跌，阴慝前作。柯条华枝，复泥不白。
2521,解之复,平正贱使，主服苦事。
2522,解之无妄,钓鲂河湄，水泛无涯。振衣徒归，上下昏迷。属公逊齐。
2523,解之大畜,胎养蒙生，始见兆形。遭逢雷电，摧角折颈。采山头，终安不倾。
2524,解之颐,阳春枯槁，夏多水潦。霜雹俱作，伤我禾黍，年岁困苦。
2525,解之大过,三耳六齿，痛疾不已。龋病蠧缺，堕落其宅。
2526,解之坎,失时无友，嘉耦出走，傫如丧狗。
2527,解之离,宣重微民，岁乐年息。有国无咎，君子安喜。
2528,解之咸,登几上车，驾驷南游。合从散横，燕秦以强。
2529,解之恒,鸟集茂林，柔顺利贞。心乐愿得，感戴慈母。
2530,解之遯,启蛰始生，万物美荣。祉禄未成，市贾无赢。
2531,解之大壮,骄胡犬形，造恶作凶。无所能成，还自灭身。
2532,解之晋,异国他土，出良骏马。去如奔，害不能伤。
2533,解之明夷,恪敬竞职，心不作慝。君明臣忠，民赖其福。
2534,解之家人,三女求夫，伺候山隅。不见复关，长思忧叹。
2535,解之睽,驾福乘喜，东至嘉国。戴庆南行，离我室居。
2536,解之骞,四奸为残，齐鲁道难。前驱执殳，戒守为患。
2537,解之损,下扰上烦，蠧政为患，岁饥无年。
2538,解之益,鸡雉失雏，常畏狐狸。黄池要盟，越国以昌。
2539,解之夬,坚冰黄鸟，终日悲号。不见白粒，但观蓬蒿。数惊鸷鸟，为我心忧。
2540,解之姤,玉铣铁颐，仓库空虚。市贾无盈，与我为仇。
2541,解之萃,窃名盗位，居非其家。霜陨不实，为阴所贼。
2542,解之升,贼仁伤德，天怒不福。斩刈宗社，失其本域。
2543,解之困,万物初生，蛰虫振起。益寿增福，日受其喜。
2544,解之井,和气所在，物皆不朽。圣贤居位，国无凶咎。
2545,解之革,龙游凤舞，岁乐民喜。
2546,解之鼎,行行窘步，次宿方舍。居安不惧，姬姜何忧。
2547,解之震,水深难游，霜寒难涉。商伯失利，旅人稽留。
2548,解之艮,跛倚相随，日暮牛罢。陵迟后旅，失利亡雌。
2549,解之渐,一牛九锁，更相牵挛。案明如市，不得东西。请谳得报，日中被刑。
2550,解之归妹,春桃生花，季女宜家。受福孔多，男为邦君。
2551,解之丰,雷鼓东行，稼穑凋伤。大夫执政，君赞其明。
2552,解之旅,季世多忧，乱国淫游。殃祸立至，民无以休。
2553,解之旅,发輗温汤，过角宿房。宣时布和，无所不通。
2554,解之兑,水中大贾，求利食子。商人不至，市空无有。
2555,解之涣,春草萌生，万物敷荣。阴阳和调，国乐无忧。
2556,解之节,左眇右盲，目视不明。下民多孽，君失其常。
2557,解之中孚,悦以内安，不利出门。忧除祸消，公孙何尤。
2558,解之小过,丹书之信，言不负语。易我骐驎，君子有德。
2559,解之既济,上政骚扰，螟虫并起。害我嘉谷，年岁无稷。
2560,解之未济,乾旄旌旗，执职在郊。虽有宝玉，无路致之。
2561,损之损,路多枳棘，步刺我足。不利旅客，为心所毒。
2562,损之乾,鲤鲔鲫鰕，积福多鱼。资所无有，富我邦家。
2563,损之坤,景星照堂，麟游凤翔。仁施大行，倾声作兴。征者无明，失其宠光。
2564,损之屯,羊肠九萦，相推稍前。止须王孙，乃能上天。
2565,损之蒙,四手共身，莫适所闲。更相访接，动失事便。
2566,损之需,水流趋下，远至东海。求我所有，贾鲂与鲤。
2567,损之讼,春栗秋枣，山鲜希有。斗千石万，贵不可贩。
2568,损之师,旦往暮还，相佑与聚，无有凶患。
2569,损之比,大蛇当路，使季畏惧。汤火之灾，切近我肤。赖其天辛，归于室庐。
2570,损之小畜,徙足去域，飞入陈国。有所畏避，深藏邃匿。
2571,损之履,海为水宗，聪圣且明。百流归德，无有叛逆，常饶优足。
2572,损之泰,夏麦，霜击其芒。病君败国，使年大伤。
2573,损之否,秋隼冬翔，数被严霜。雄犬夜鸣，家扰不宁。
2574,损之同人,乐仁上德，东邻慕义，来兴吾国。
2575,损之大有,逐忧除殃，污泥生粱。下田为汪。
2576,损之谦,暗昧冥语，转相迷误。鬼魅所居，谁知卧处。
2577,损之豫,南厯玉田，东入玉关。登上福堂，饮万岁浆。
2578,损之随,比目四翼，来安我国。福善上堂，与我同床。
2579,损之蛊,乘牛逐骥，日暮不至。路宿多畏，亡其骍骓。
2580,损之临,元吉无咎，安宁不殆。
2581,损之观,奋翅鼓翼，翱翔外国。逍遥徙倚，来归温室。
2582,损之噬嗑,河伯娶妇，东山氏女。新婚三日，浮云洒雨。露我菅茅，万邦蒙佑。
2583,损之贲,婴儿求乳，慈母归子，黄麑悦喜。依
2584,损之剥,贫鬼守门，日破我盆。毁罂伤瓶，空虚无子。
2585,损之复,多载重负，弃捐于野。王母谁子，但自劳苦。
2586,损之无妄,雄狐绥绥，登山崔嵬。昭告显功，大福允兴。
2587,损之大畜,婴儿孩子，未有知诚。彼童而角，乱我政事。
2588,损之颐,十丸同投，为雉所离。独得逃脱，完全不亏。
2589,损之大过,狐济濡尾，求橘得枳。季姜怀悔，鲍舍鱼臰。
2590,损之坎,踆足息肩，所忌不难。金城铜郭，以铁为关。藩屏周卫，安全无患。
2591,损之离,戴尧扶禹，松乔彭祖。西过王母，道路夷易，无敢难者。
2592,损之咸,京庾积聚，黍稷以极。行者疾至，可以厌饱。
2593,损之恒,良夫孔姬，胁悝登台。柴季不扶，卫辄走逃。
2594,损之遁,天之所与，福禄常在，不忧危殆。
2595,损之大壮,行触天刚，马死车伤。身无寥赖，困穷乏粮。
2596,损之晋,铅刀切玉，坚不可得。尽我筋力，胝蠒为疾。
2597,损之明夷,穆违百里，使孟奋武。将军帅战，败于殽口。
2598,损之家人,有人追亡，鸟言所匿，不日而得。
2599,损之睽,府藏之富，王以振贷。捕鱼河海，罟网多得。
2600,损之蹇,鸿飞遵陆，公归不复，伯氏客宿。
2601,损之解,凫过稻庐，甘乐鱑。虽惊不去，田畯怀忧。
2602,损之益,雨师娶妇，黄严季女。成礼既婚，相呼南去。膏泽田里，年丰大喜。
2603,损之夬,积蓄有余，粪土不居。美哉轮奂，出有高车。
2604,损之姤,重门击柝，介士守护。终有他道，虽惊不惧。
2605,损之萃,大都王市，稠人多宝。公孙宜贾，资货万倍。
2606,损之升,秋隼冬翔，数被严霜。甲兵充庭，万物不生。
2607,损之困,招祸致凶，来螫我邦。痛在手足，不得安息。
2608,损之井,秦失其鹿，疾走先得。勇夫慕义，君子率服。
2609,损之革,山陵四塞，遏我径路。欲还不得，复我故处。
2610,损之鼎,一指食肉，口无所得，舌馋于腹。
2611,损之震,晨夜惊骇，不知所止。皇母相佑，卒得安处。
2612,损之艮,豺狼所言，语无成全。误我白马，使乾口来。
2613,损之渐,呼精灵来，魄生无忧。疾病瘳愈，解我患愁。
2614,损之归妹,牧羊逐兔，使鱼捕鼠。任非其人，废日无功，不免辛苦。
2615,损之丰,堂祥上楼，与福俱居。帝姬冶好，国安无忧。
2616,损之旅,禹召诸神，会稽南山。执玉万国，天下康安。
2617,损之巽,太姒文母，仍生圣子。昌发受命，为天下主。
2618,损之兑,两罝同室，兔无谁告。与狂相触，蒙我以恶。
2619,损之涣,桃雀窃脂，巢于小枝。动摇不安，为风所吹。心寒悚惕，常忧殆危。
2620,损之节,阳春长日，万物华实，乐有利福。
2621,损之中孚,邻不我顾，而望玉女。身疾疮癞，谁肯媚者。
2622,损之小过,涸旱不雨，泽竭无流。鱼鳖乾口，皇天不忧。
2623,损之既济,狼虎之乡，日争凶讼。受性贪饕，不能容纵。
2624,损之未济,阴注阳疾，水离其室。舟楫大作，伤害黍稷。民饥于食，亦病心腹。
2625,益之益,文王四乳，仁爱笃厚。子畜十男，无有夭折。
2626,益之乾,下堂出门，东至九山。逢福值喜，得其安闲。
2627,益之坤,城上有鸟，自名破家。招呼鸩毒，为国灾患。
2628,益之屯,伯虎仲熊，德义渊泓。使敷五教，阴阳顺序。
2629,益之蒙,饮酒醉酗，跳起争鬬。伯伤仲僵，东家治丧。
2630,益之需,四目相视，稍近同轨。日昳之后，见吾伯姊。
2631,益之讼,随时逐便，不失利门。多获得福，富于封君。
2632,益之师,陇西冀北，多见骏马。去如猋扬，害不能伤。
2633,益之比,白龙黑虎，起伏俱怒。蚩尤败走，死于鱼首。
2634,益之小畜,鸿飞戾天，避害紫渊。虽有锋门，不能危身。
2635,益之履,平国不君，夏氏作乱。乌号窃发，灵公陨命。
2636,益之泰,江汉上游，政逆民忧。阴伐其阳，雄受其殃。
2637,益之否,东家杀牛，闻臭腥臊。神怒不顾，命衰绝周。亳社灾烧，宋公夷诛。
2638,益之同人,西诛不服，恃强负力。倍道趋敌，师徒败覆。
2639,益之大有,一妇六夫，乱扰不治。张亡季疾，莫适为公。政道壅塞，周君失邦。
2640,益之谦,配合相迎，利之四乡。昏以为期，明星煌煌。欣喜奭怿，所言得当。
2641,益之豫,猿堕高木，不踒手足。握金怀玉，还归其室。
2642,益之随,卷领遁世，仁德不害。三圣攸同，周国茂兴。
2643,益之蛊,去患脱厄，安无怵惕。上福喜堂，见我欢悦。
2644,益之临,带季儿良，时利权兵。将师合战，敌不能当，赵魏以强。
2645,益之观,鹄思其雄，欲随凤东。顺理羽翼，出次须日。中留北邑，复反其室。
2646,益之噬嗑,耳如惊鹿，不能定足。室家分散，各走匿窜。
2647,益之贲,甲乙丙丁，俱归我庭。三丑六子，入门见母。
2648,益之剥,蹑华颠，观浮云。风不摇，雨不薄。心安吉，无患咎。
2649,益之复,德施流行，利之四乡。雨师洒道，风伯逐殃。巡狩封禅，以告成功。
2650,益之无妄,水流趋下，遂成东海。求我所有，买鳣与鲤。
2651,益之大畜,和气相薄，膏润津泽，生我嘉谷。
2652,益之颐,忧惊以除，祸不成灾，安全以来。
2653,益之大过,坚冰黄鸟，常哀悲愁。不见白粒，但覩藜蒿。数惊鸷鸟，为我心忧。
2654,益之坎,翕翕，陨坠崩颠。灭其令名，身命不全。
2655,益之离,因祸受福，喜盈其室。
2656,益之咸,陆居千里，不见河海，无有鱼市。
2657,益之恒,鹿得美草，鸣呼其友。九族和睦，不忧饥乏。
2658,益之遯,出门得党，不逢祸殃。入户自若，不见矛戟。
2659,益之大壮,罍尊重席，命我嘉客。福佑久长，不见祸殃。
2660,益之晋,鸿雁俱飞，北就鱼池。鳣鲔鰋鲤，众多饶有。一笱获两，利得过倍。
2661,益之明夷,当风奋翼，与鸟飞北。入我家国，见吾庆室。
2662,益之家人,麒麟凤凰，善政得祥。阴阳和调，国无灾殃。
2663,益之睽,逐狐东山，水遏我前。深不可涉，失其后便。
2664,益之蹇,丑戌亥子，饥馑所生。阴为暴客，水绝我食。
2665,益之解,狐狸雉兔，畏人逃去。分走窜匿，不知所处。
2666,益之损,桀跖恶人，使德不通。炎旱为殃，年谷大伤。
2667,益之夬,兔乳在室，行来雀食。虎攫我子，长号不已。
2668,益之姤,土阶明堂，礼让益兴。雄雌相得，使我无疾。
2669,益之萃,送金出门，并失玉丸。往来井上，破瓮坏盆。
2670,益之升,讽德诵功，美周盛隆。加其旦辅，光济冲人。
2671,益之困,盗窃灭身，二母不亲。王后无党，毁其宝灵。
2672,益之井,六月骙骙，各欲有至。专征束装，俟时旦明。
2673,益之革,雀行求粒，误入网罭。赖仁君子，复说归室。
2674,益之鼎,仁德孔明，患祸不伤。期誓不至，室人衔恤。
2675,益之震,龟厌江海，陆行不止。自令枯槁，失其都市，虽忧无咎。
2676,益之艮,孤独特处，莫依为辅，心劳志苦。
2677,益之渐,伯仲言留，叔子云去。虽去无咎，主母大喜。
2678,益之归妹,初忧不安，后得笑欢，虽惧无患。
2679,益之丰,好战亡国，师不以律。称上陨坠，齐侯狠戾，被其灾祟。
2680,益之旅,鹿在泽陂，豺伤其麑，洋血独哀。
2681,益之巽,天地闭塞，仁智隐伏。商旅不行，利润难得。
2682,益之兑,福德之士，欢悦日喜。夷吾相桓，三归为臣，赏流子孙。
2683,益之涣,上无飞鸟，下无走兽。扰乱未治，民劳于事。
2684,益之节,握斗运枢，顺天无忧，与乐并居。
2685,益之中孚,戴盆望天，不见星辰。顾小失大，福逃墙外。
2686,益之小过,月削日衰，工女下机。宇宙灭明，不见三光。
2687,益之既济,操戟剌鱼，被髪立忧。虎脱我衣，狼取我袍，亡马失财。
2688,益之未济,两人俱醉，相与悖戾。心乖不同，争讼匈匈。
2689,夬之夬,戴尧扶禹，松乔彭祖。西遇王母，道路夷易，无敢难者。
2690,夬之乾,狼戾美谋，无言不殊。允厌帝心，悦以获佑。
2691,夬之坤,岁暮华落，阳入阴室。万物伏匿，绝不可得。
2692,夬之屯,鸡鸣失时，君骚相忧。犬吠不休，行者稽留。
2693,夬之蒙,凫鹥游泾，君子以宁。履德不愆，福禄来成。
2694,夬之需,魃为灾虐，风吹云却。欲上不得，复归其宅。
2695,夬之讼,东行破车，步入危家。衡门倒垂，无以为主。卖袍续食，糟糠不饱。
2696,夬之师,青牛白咽，呼我俱因。厯山之下，可以多耕。岁稔时节，民人安宁。
2697,夬之比,异国殊俗，情不相得。金木为仇，百贼擅杀。
2698,夬之小畜,阴阳精液，膏熟脱拆。胎卵成魄，肇生头目，日有大喜。
2699,夬之履,饥虫作害，偏多乱纒，绪不可得。离虚，故饥。
2700,夬之泰,青蛉如云，为兵导先。民人冤急，不知东西。
2701,夬之否,班马旋师，以息劳疲。役夫嘉喜，入户见妻。
2702,夬之同人,坐争立讼，纷纷匈匈。卒成祸乱，灾及家公。
2703,夬之大有,鹿食美草，逍遥求饱。趍走山间，过期乃还，肥泽且厌。
2704,夬之谦,田鼠野雉，意常欲去。拘制笼槛，不得摇动。
2705,夬之豫,日趋月步，周遍次舍。厯险致远，无有难处。
2706,夬之随,天孙帝子，与日月处。光荣于世，福禄祉祉。
2707,夬之蛊,晨风文翰，大举就温。昧过我邑，羿无所得。
2708,夬之临,旦生夕死，名曰婴鬼。不可得祀。
2709,夬之观,疾贫望幸，使伯南贩。开牢择羊，多得大牂。
2710,夬之噬嗑,长城骊山，生民大残。涉叔发难，唐叔为患。
2711,夬之贲,娶于姜吕，驾迎新妇。少齐在门，夫子欢喜。
2712,夬之剥,随时草木，灌枝叶起。扶疏条桃，长大盛美，华沃铄舒。
2713,夬之复,姬姜既欢，二姓为婚。霜降合好，西施在前。
2714,夬之无妄,戴笠独宿，昼不见日。勤苦无伐，长劳悲思。
2715,夬之大畜,始加元服，二十系室。新婚既乐，伯季有得。
2716,夬之颐,二至灵台，文所止游。云物备具，长乐无忧。
2717,夬之大过,久阴霖雨，涂行泥潦。商人休止，市空无宝。
2718,夬之坎,城坏厌境，数为齐病。侵伐不休，君臣扰乱。上下屈竭，士氏乏财。
2719,夬之离,南国盛茂，黍稷醴酒。可以飨养，乐我嘉友。
2720,夬之咸,忧在心腹，内崩为疾。祸起萧墙，意如制国。
2721,夬之恒,朽根刖树，华叶落去。卒逢大猋，随风僵仆。
2722,夬之遯,树表为坛，相与期言。午中不会，宠荣弃废。
2723,夬之大壮,四足俱走，奴疲在后。两战不胜，败于东楚。
2724,夬之晋,执辔西朝，回还故处。麦秀伤心，叔父有忧。
2725,夬之明夷,夜长日短，阴为阳贼。万物空枯，藏于北陆。
2726,夬之家人,鸤鸠七子，均而不殆。长大成就，弃而合好。
2727,夬之睽,三羊上山，驰至太原。黄龙负舟，遂到夷阳，究其玉囊。
2728,夬之蹇,首足易处，头尾颠倒。公为雌妪，乱其蚕织。
2729,夬之解,登高望家，役事未休。王事靡盬，不得逍遥。
2730,夬之损,畏昏不行，候旦待明。燎猎受福，老赖其庆。
2731,夬之益,孤独特处，莫依为辅，心劳志苦。
2732,夬之姤,山石朽破，消崩堕坠。上下离心，君受其祟。
2733,夬之萃,文母圣子，无疆寿考，为天下主。
2734,夬之升,倔傀无仪，前后相违。言如鳖咳，语不可知。
2735,夬之困,五龙俱起，强者败走。露我苗稼，年岁大有。
2736,夬之井,豦除善疑，难为攻医。骥疲盐车，困于衔棰。
2737,夬之革,江南多蝮，螫我手足。冤烦诘屈，痛彻心腹。
2738,夬之鼎,心无所据，射鹿不得。多言少实，语无成事。
2739,夬之震,君明臣贤，鸣求其友。显德之士，可以履土。
2740,夬之艮,安上宜官，一日九迁。踰群越等，牧养常山。
2741,夬之渐,峻词解谢，除去垢污。惊之成患，婴去酷残。
2742,夬之归妹,翁狂妪盲，相牵北行。欲归高邑，迷惑不得。
2743,夬之丰,醉卧道傍，迷旦失明，不全我生。
2744,夬之旅,北登鬼丘，驾龙东游。王叔御后，文武何忧。
2745,夬之巽,恬淡无患，游戏道门。与神往来，长乐以安。
2746,夬之兑,以缗易丝，抱布自媒。弃礼急情，卒罹忧悔。
2747,夬之涣,被服衣冠，游戏道门。以礼相终，身无灾患。
2748,夬之节,大麓鱼池，陆为海涯。君子失行，小人相携。
2749,夬之中孚,渊泉溢出，为我邑祟。道路不通，孩子心愦。
2750,夬之小过,十里望烟，散涣四方。形体灭亡，可入深渊，终不见君。
2751,夬之既济,传言相误，非乾径路。鸣鼓逐狼，不知迹处。
2752,夬之未济,东失大珠，西行弃称。时多不利，使我后起。
2753,姤之姤,河伯大呼，津不可渡。往复尔故，乃无大悔。
2754,姤之乾,蒙被恩德，长大成就。柔顺利贞，君臣合好。
2755,姤之坤,东山西山，各自止安。心虽相望，竟不同堂。
2756,姤之屯,登山上谷，与虎相觞。猬为功曹，班叔奔北，脱之嘉国。
2757,姤之蒙,踬跌未起，失利后市，不得鹿子。坎蹇故跌。
2758,姤之需,结珠怀履，卑斯似鬼，为君奴婢。
2759,姤之讼,鸡鸣失时，民侨劳苦。厖吠有威，行者留止。
2760,姤之师,陈妫敬仲，示兆兴姜。乃适营丘，八世大昌。
2761,姤之比,鹿畏人匿，俱入深谷。短命不长，为虎所得，死于牙腹。
2762,姤之小畜,言无约结，不成券契。殷叔季姬，公孙争之。强人委禽，不悦于心，乃适子南。
2763,姤之履,鼓瑟歌舞，欢遗于酒。龙喜张口，大喜在后。
2764,姤之泰,凶忧灾殃，日益章明。祸不可救，三却夷伤。
2765,姤之否,水流趋下，遂至东海。求我所有，买鳣与鲤。
2766,姤之同人,阴为阳贼，君不能克。举动失常，利无所得。
2767,姤之大有,离床失案，龟丧其愿。都市无会，叔季怀恨。
2768,姤之谦,壅遏堤防，水不得行。火盛阳光，阴霓伏藏，走归其乡。
2769,姤之豫,躄屈复伸，东乘浮云，贵宠毋前。坎蹇，故曰躄屈。
2770,姤之随,实沈参伐，以义断割。次陆服刑，成我霸功。
2771,姤之蛊,金泉黄宝，宜与我市。娶嫁有息，利得过母。
2772,姤之临,禹召诸神，会稽南山。执玉万国，天下康安。
2773,姤之观,三虫作蛊，践迹无与。胜母盗泉，君子不处。
2774,姤之噬嗑,华叶陨落，公归妪宅。夷子失民，洁己不食。
2775,姤之贲,履机惧毁，身王子废。终得所欲，无有凶害。
2776,姤之剥,道理和得，仁不相贼。君子攸往，乐有利福。
2777,姤之复,合匏同牢，姬姜并居。
2778,姤之无妄,关睢淑女，贤妃圣偶。宜家寿母，福禄长久。
2779,姤之大畜,骓骥脱乳，不知子处。旋踵悲鸣，痛伤我心。
2780,姤之颐,知严绝理，阴孽谋主。十日不食，困于申亥。
2781,姤之大过,监诸攻玉，无不穿凿。龙体具举，鲁班为辅。麟凤成形，德象君子。
2782,姤之坎,昧暮乘车，以至伯家。踰梁渡河，济脱无他。
2783,姤之离,吾有黍稷，委积外场。有角服箱，运致我藏，富于嘉粮。
2784,姤之咸,喜笑且语，不能掩口。官爵并至，庆贺盈户。
2785,姤之恒,雾露霜雪，日暗不明。阴孽为疾，年谷大伤。
2786,姤之遁,伯去我东，髪如飞蓬。寤寐长欢，展转空床。内怀怅恨，摧我肝肠。
2787,姤之大壮,亡羊补牢，张氏失牛。骍驷奔走，鹄盗我鱼。
2788,姤之晋,贩鼠卖鼃，利少无谋，难以得家。
2789,姤之明夷,西戎为疾，幽君去室。陈子发难，项伯成就。
2790,姤之家人,秋风生哀，华落心悲。公室多难，羊舌氏衰。
2791,姤之睽,持福厌患，去除大残。日长夜尽，喜世蒙恩。
2792,姤之蹇,新受大喜，福履重来。乐且日富，足用丰财。
2793,姤之解,前顿却踬，左跌右逆。登高安梯，复反来归。
2794,姤之损,梦饭不饱，酒未入口。婴女虽好，媒雁不许。
2795,姤之益,大都王市，稠人多宝。公孙宜贾，资货万倍。
2796,姤之夬,两人俱醉，相与背戾。心乖不同，讼争匈匈。
2797,姤之萃,身无头足，超跖空乖。不能远之，中道废休，失利后时。
2798,姤之升,三人俱行，六目光明。道逢淑女，与我骥子。
2799,姤之困,进仕为官，不若复田，获寿保年。
2800,姤之井,先易后否，失我所市。骚苏自苦，思吾故事。
2801,姤之革,苏秦发言，韩魏无患。张子驰说，燕齐以安。
2802,姤之鼎,武库军府，甲兵所聚。非里邑居，不可舍止。
2803,姤之震,二桃三口，莫适所与。为孺子牛，田氏生咎。
2804,姤之艮,西山东山，各自止安。心虽相望，竟不同堂。
2805,姤之渐,不改柯叶，和气冲适。君子所在，安无怵惕。
2806,姤之归妹,将戌系亥，阳藏不起。君子散乱，太山危殆。
2807,姤之丰,天官列宿，五神舍室。宫阙完坚，君安其居。
2808,姤之旅,左手把水，右手把火。如光与鬼，不可得从。
2809,姤之巽,逐狐东山，水遏我前。深不可涉，失利后便。
2810,姤之兑,水渎鱼室，来灌吾邑。冲没我家，与狗俱游。
2811,姤之涣,山险难登，涧中多石。车驰轊击，重载伤轴。担负善踬，跌踒右足。
2812,姤之节,槽空无实，豚彘不食。庶民屈竭，离其居室。
2813,姤之中孚,执热烂手，火为灾咎。公孙无赖，败我王室。
2814,姤之小过,三虎上山，更相噬囓。心志不亲，如仇与怨。
2815,姤之既济,西家嫁子，借邻送女。嘉我淑姬，宾主俱喜。
2816,姤之未济,克身洁已，逢禹巡狩。锡我玄龟，拜受福祉。
2817,萃之萃,蒙庆受福，有所获得。不利出域，病人困棘。
2818,萃之乾,硕鼠四足，飞不上屋。颜氏淑德，未有爵禄。
2819,萃之坤,新受大喜，福履重职，乐且日富。
2820,萃之屯,克身洁已，逢禹巡狩。锡我玄龟，拜受福祉。
2821,萃之蒙,置筐失筥，轮破无辅。家伯为政，病我下土。
2822,萃之需,机言不发，顽不能达。齐鲁为仇，亡我葵丘。
2823,萃之讼,亡锥失斧，公输无辅。抱其彝器，适君子处。
2824,萃之师,家在海隅，桡短深流。伯氏难行，无木以趋。
2825,萃之比,德施流行，利之四乡。雨师洒道，风伯逐殃。巡狩封禅，以告成功。
2826,萃之小畜,筐倾筥覆，丧我公粒。简伯无礼，太师正食。
2827,萃之履,泥滓污辱，弃捐沟渎。为众所笑，终不显录。
2828,萃之泰,狝猴兔足，腥臊少肉。漏巵盛酒，利无所有。
2829,萃之否,鹿畏人藏，俱入深谷。命短不长，为虎所得，死于牙腹。
2830,萃之同人,南山芝兰，君子所有。东家淑女，生我玉宝。
2831,萃之大有,左指右挥，邪佞侈靡。执节无良，灵君以亡。
2832,萃之谦,郁不明，为阴所伤。众雾群聚，共夺日光。
2833,萃之豫,穿鼻系株，为虎所拘。王母祝祷，祸不成灾。突然脱来。
2834,萃之随,贫鬼守门，日破我盆。毁罂伤缸，空虚无子。
2835,萃之蛊,襄王叔带，郑人是赖。庄公卿士，王母忧苦。
2836,萃之临,昭君死国，诸夏蒙德。异类既同，宗我王室。
2837,萃之观,冬薮枯腐，常风于道。蒙被尘埃，左右劳苦。
2838,萃之噬嗑,六爻既立，神明喜告。文定吉祥，康叔受福。
2839,萃之贲,泣涕长诀，我心不悦。远送卫野，归宁无咎。
2840,萃之剥,三宿无主，南行劳苦。东里失利，丧其珍宝。
2841,萃之复,大斧破木，谗佞破国。东关梁五，祸及三子。晋人乱危，怀公出走。
2842,萃之无妄,乘风上天，为时服轩。周旋万里，无有患难。
2843,萃之大畜,大树百根，北与山连。文君作人，受福万年。
2844,萃之颐,阳伏在下，阴制佑福。生不逢时，潜龙隐处。
2845,萃之大过,乱头多忧，搔虱生愁。膳夫仲允，使我无聊。
2846,萃之坎,江河淮海，天之都市。商人受福，国家富有。
2847,萃之离,泰山幽谷，凤凰游宿。礼义有序，可以求福。
2848,萃之咸,山水暴怒，坏梁折柱。稽难行旅，留连愁苦。
2849,萃之恒,阿衡服箱，大一载行。巡时厯舍，所之吉昌。
2850,萃之遯,三宿无主，南行劳苦。东里失利，丧其珍宝。
2851,萃之大壮,生无父母，出门不喜。买菽失粟，亡我大利。
2852,萃之晋,安坐玉堂，聪乐行觞。饮福万岁，日寿无疆。
2853,萃之明夷,登危入厄，四时变易。春霜夏雪，物皆凋落。
2854,萃之家人,衣穴履穿，无以御寒。细小贫窭，不能自存。
2855,萃之睽,目不可合，忧来搔足。怵惕恐惧，去其邦域。
2856,萃之蹇,赍贝赎狸，不听我词。系于虎须，牵不得来。
2857,萃之解,伯夷叔齐，贞廉之师。以德防患，忧祸不存，声芳后时。
2858,萃之损,张王子季，争财相制。商君顽嚣，不知所由。
2859,萃之益,长城既立，四夷宾服。交和结好，昭君是福。
2860,萃之夬,千欢万悦，举事为决。获受嘉庆，动作有得。
2861,萃之姤,种一得十，日益有息。仁政获民，四国睦亲。
2862,萃之升,安子富有，东国不殃。齐郑和亲，显比以喜。
2863,萃之困,九里十山，道仰峻难。牛马不前，复反来还。
2864,萃之井,鸠杖扶老，衣食百口。曾孙寿考，凶恶不起。
2865,萃之革,雾露雪霜，日暗不明。阴孽为疾，年谷大伤。
2866,萃之鼎,迷行数却，不知东西。阴强暴逆，道里不通。
2867,萃之震,登高上山，见王自言。信理我冤，得职蒙恩。
2868,萃之艮,三世为德，天祚以国。封建少昊，鲁侯之福。
2869,萃之渐,乔木无息，汉女难得。橘柚请佩，反手难悔。
2870,萃之归妹,东邻西家，来即我谋。中告吉诚，使君安宁。
2871,萃之丰,褰衣出户，心欲北走。王孙母惊，使我长生。
2872,萃之旅,三日不饮，远水无酒。昼夜焦喉，使我为咎。
2873,萃之巽,众口销金，愆言不验。腐臭败兔，入市不售。
2874,萃之兑,姬冠应门，与伯争言。东家失狗，意我不存。争乱忘因，绝其所欢。
2875,萃之涣,祚加明德，兴我周国。公刘文母，福流子孙。
2876,萃之节,针头刺手，百病瘳愈。抑按扪灸，死人复起。
2877,萃之中孚,元龟象齿，大赂为宝。稽疑当否，衰微复起。
2878,萃之小过,故室旧庐，消散无余。不如新创，可以乐居。
2879,萃之既济,老狐多态，行为蛊怪。惊我王母，终无咎悔。
2880,萃之未济,爱子多财，起迹空虚。避害如神，水不能濡。
2881,升之升,禹凿龙门，通利水源。东注沧海，人民得安。
2882,升之乾,白鹿鸣呦，呼其老小。喜彼茂草，乐我君子。
2883,升之坤,百里南行，虽微复明。去虞适秦，为穆国卿。
2884,升之屯,王孙宜家，张名益有。龙子善行，西得大寿。
2885,升之蒙,画龙头颈，文章不成。甘言善语，谲词无名。
2886,升之需,商子无良，相怨一方。引鬬交争，咎以自当。
2887,升之讼,衰老困极，无齿不食。痔病痏瘵，就长夜室。
2888,升之师,鸢生会稽，稍巨能飞。翱翔桂林，为众鸟雄。
2889,升之比,安平不倾，载福长生，君子以宁。
2890,升之小畜,牛骥同槽，郭氏以亡。国破为墟，君奔走逃。
2891,升之履,日中明德，盛兴两国。仁圣会遇，君受其福，臣多荣禄。
2892,升之泰,公刘之居，太王所业。可以长生，拜受福爵。
2893,升之否,时凋岁霜，君子疾病。宋女无辜，郑受其殃。
2894,升之同人,济河踰阨，脱母怵惕。四叔为卫，使惠不废。
2895,升之大有,缺破不完，残瘵侧偏。公孙幽遏，跛倚后门。
2896,升之谦,延颈远望，眯为目病。不见叔姬，使我心忧。
2897,升之豫,上无飞鸟，下无走兽。扰乱未清，民劳于事。
2898,升之随,久阴霖雨，涂行泥潦。商人休止，市空无宝。
2899,升之蛊,盲者目张，跛倚起行。瞻望日月，与主相迎。
2900,升之临,据斗运枢，高步六虚。权既在手，寰宇可驱。国大无忧，与乐并居。
2901,升之观,稼穑不偏，重适不倾。巧言贼忠，伤我申生。
2902,升之噬嗑,金城铁郭，上下同力。政平民亲，寇不敢贼。
2903,升之贲,日镜不明，冬灾大伤。盗华失实，十年消亡。
2904,升之剥,鳏寡孤独，命禄苦薄。入室无妻，武子悲哀。艮鳏坤寡，
2905,升之复,饮酒醉酗，跳起争鬬。伯伤叔僵，东家治丧。
2906,升之无妄,介绍微子，使君不殆。二国合欢，燕齐以安。
2907,升之大畜,牵牛系尾，诎折几死。雕世无仁，不知所比。
2908,升之颐,东龙冤毒，不知所触。南北困穷，王子危急。
2909,升之大过,疾贫王孙，北陆无辉。禄命苦薄，两守孤门。
2910,升之坎,公孙驾骊，载游东齐。延陵说产，遗季纻衣。
2911,升之离,王良善御，伯乐知马。文王东猎，获嘉贤士。开福佑周，发旦兴起。
2912,升之咸,日月不居，重耳趋舍。游齐入秦，晋国是霸。
2913,升之恒,假文翰翼，随风偕北。至虞夏国，与舜相得。年岁大乐，邑无盗贼。
2914,升之遯,南行北走，延颈望食。举正失利，累我子孙。
2915,升之大壮,开市作喜，建造利事。平准货宝，海内殷富。
2916,升之晋,三犬俱走，鬬于谷口。白者不胜，死于阪下。
2917,升之明夷,骄胡犬形，造恶作凶。无所能成，还自灭身。
2918,升之家人,跪拜赞词，无益于尤。大夫顽嚣，使我心忧。
2919,升之睽,辰次降娄，王驾巡狩。广佑施惠，万国咸喜。
2920,升之蹇,牵羭上楼，与福俱游。躬劳治国，安乐无忧。
2921,升之解,白鸟衔饵，鸣呼其子。旋枝张翅，来从其母。
2922,升之损,盲瞽独宿，莫与共食。老穷于人，病在心腹。
2923,升之益,登木出渊，稍上升天。明德孔圣，白日载荣。
2924,升之夬,彭离济东，迁废上庸。狠戾无节，失其宠功。
2925,升之姤,赞扬上舞，神明正气。禹拜受福，君施我德。
2926,升之萃,从首至足，部分为六。室家离散，逐南乞食。
2927,升之困,民迷失道，乱我统纪。空使乾华，实无所有。
2928,升之井,刻画为饰，嫫母无益。毛嫱西施，求事必得。
2929,升之革,日居月诸，遇暗不明。长夜丧中，绝其纪纲。
2930,升之鼎,衣裳颠倒，为王来呼。成就东周，封受大侯。
2931,升之震,当变立权，摘解患难。涣然冰释，六国以宁。
2932,升之艮,西戎獯鬻，病于我国。杖策之岐，以保乾德。
2933,升之渐,南行逐羊，予利喜亡。阴孽为病，复返其邦。
2934,升之归妹,游戏仁德，日益有福。凶言不至，妖孽灭息。
2935,升之丰,春日新婚，就阳日温。嘉乐万岁，获福大椿。
2936,升之旅,阴升阳伏，鬼哭其室。相饰不食，安巢如棘。
2937,升之巽,臣尊主卑，权威日衰。侵夺无光，三家逐公。
2938,升之兑,反言为贼，戎女生患。乱吾家国，父子相贼。
2939,升之涣,迎福开户，喜随我后。康伯恺悌，治民以礼。
2940,升之节,日就月将，昭明有功。灵台观赏，胶鼓作人。
2941,升之中孚,百草嘉卉，萌芽将出。昆虫扶户，阳明得所。
2942,升之小过,天所佑助，万国日有。福至祸去，寿命长久。
2943,升之既济,穷夫失居，唯守弊庐。初忧中惧，惟曰兢兢，无悔无虞。
2944,升之未济,贾玉得石，失其所欲。荷蒉撃磬，隐世无声。
2945,困之困,席多针刺，不可以卧。动而有悔，言行俱过。
2946,困之乾,鸟鹊食谷，张口受哺。蒙被恩德，长大成就。柔顺利贞，君臣合好。
2947,困之坤,六鹢退飞，为襄败祥。陈师合战，左股夷伤。遂以薨崩，霸功不成。
2948,困之屯,匍匐出走，惊惶悼恐。白虎生孙，蓐收在后。居中无咎。
2949,困之蒙,庇庐不明，使孔德妨。女孽乱国，虐政伤仁。
2950,困之需,鼫鼠四足，不能上屋。颜氏淑德，未有爵禄。
2951,困之讼,襄送季女，至于荡道。齐子旦夕，流连久处。
2952,困之师,麞鹿逐牧，饱归其居。还反次舍，乐得自如。
2953,困之比,望尚阿衡，太宰周公。藩屏辅弼，福禄来同。
2954,困之小畜,开郭宏绪，王迹所基，报以八子，功德俟时。
2955,困之履,八会大都，饶富有余。安民利国，可以长居。
2956,困之泰,阴云四方，日在中央。人虽昏雾，我独昭明。
2957,困之否,魃为灾虐，风吹云却。欲上不得，复归其宅。
2958,困之同人,昭昭略略，非忠信客。言多反复，以黑为白。
2959,困之大有,三女为奸，俱游高园。背室夜行，与伯笑言。祸反及身，冤无所祷。
2960,困之谦,涉尸留鬼，大斧所视。文昌司过，简公乱死。
2961,困之豫,大足长股，利出行道。囷仓充盈，疎齿善市。宜钱富家，事得万倍。
2962,困之随,筐筥锜釜，可活百里。伊氏鼎俎，大福所起。
2963,困之蛊,升高登虚，欲有望候。驾之北邑，与喜相扶。
2964,困之临,用彼嘉宾，政平且均。螟虫不作，民得安宁。
2965,困之观,桃夭少华，婚悦宜家。君子乐胥，长利止居。
2966,困之噬嗑,东行失旅，不知何处。西归无配，莫与笑语。
2967,困之贲,玩好乱目，巧声迷耳。贼败贞良，君受其殃。
2968,困之剥,明德孔嘉，万岁无亏。驾龙巡狩，王得安所。
2969,困之复,同本异叶，安仁尚德。东邻慕义，来兴古国。
2970,困之无妄,戴山崔嵬，日高无颓。君王我德，赐以嘉国。
2971,困之大畜,筑室合欢，千里无患。周公万年，佑我二人，寿以高远。
2972,困之颐,养鸡生雏，畜马得驹。明堂太学，君子所居。
2973,困之大过,雷行相逐，无有休息。战于平陆，为夷所覆。
2974,困之坎,委蛇循河，北至海涯。涉厯要荒，君世无他。
2975,困之离,鸿声大视，高举神化。背昧向明，以通福功。
2976,困之咸,比目四翼，来安吾国。福喜上堂，与我同床。
2977,困之恒,先縠彘季，反谋桓子。不从元帅，遂行挑战，为荆所败。
2978,困之遯,三头六足，欲盗东国。颜子在庭，祸灭不成。
2979,困之大壮,缘山升木，中堕于谷。子舆失劳，黄鸟哀作。
2980,困之晋,南有嘉鱼，驾黄取。鲂鲤弥弥，利来无忧。
2981,困之明夷,邃炁作云，蒙覆大君。塞聪闭明，殷人贾伤。
2982,困之家人,举翅摅翼，跂望南国。延颈却缩，未有所得。
2983,困之睽,坎中虾蟆，乍盈乍虚。三夕二朝，形消无余。
2984,困之蹇,重弋射隼，不知所定。质疑蓍龟，执可避之。国安上乐，宜利止居。兵寇不至，民无骚忧。
2985,困之解,阴淫寒疾，水离其室。舟楫大作，伤害黍稷。民饥于食，不无病厄。
2986,困之损,离友绝朋，巧言谗慝。覆白污玉，颜叔哀哭。
2987,困之益,童女无媒，不宜动摇。安其室庐，傅母何忧。
2988,困之夬,作凶造患，北檄困贫。东与祸连，伤我左跟。
2989,困之姤,东南其户，风雨不处。睆仁人，父子相保。
2990,困之萃,被髪兽心，难与比邻。来如飘风，去似绝弦，为狼所残。
2991,困之升,天覆地载，日月运照。阴阳允作，方内四富。
2992,困之井,桀乱无道，民散不聚。背室弃家，君孤出走。
2993,困之革,申酉稷射，阴慝萌作。荷葭载牧，泥涂不白。
2994,困之鼎,踝踵足伤，左趾病痬。失旅后时，利走不来。
2995,困之震,四足俱走，驽疲在后。俱战不胜，败于东野。
2996,困之艮,涂行破车，丑女无媒。莫适为偶，孤困独居。
2997,困之渐,拊髀大笑，不知忧惧。开立大路，为王所召。
2998,困之归妹,伯圭东行，与利相逢。出既遭时，孰不相知。
2999,困之丰,东行贼家，郑伯失辞。国无贞良，君受其殃。
3000,困之旅,前屈后曲，形体饬急。绞黑大索，困于请室。
3001,困之巽,鼓翼大喜，行婚饮酒。嘉彼诸姜，乐我皇考。
3002,困之兑,狐嘈向城，三旦悲鸣，邑主大惊。
3003,困之涣,明德克敏，重华贡举。放勋征用，浚哲蒙佑。
3004,困之节,秋隼冬翔，数被严霜。甲兵充庭，万物不生。鸡犬夜鸣，民人扰惊。
3005,困之中孚,丝纻布帛，人所衣服。掺掺女手，纺绩善织。南国饶有，取之有息。
3006,困之小过,凤有十子，同巢共母。仁圣在位，欢以相保，兴彼周鲁。
3007,困之既济,雄鸡不晨，雌鸣且呻。志疪心离，三旅生哀。
3008,困之未济,光祀春城，陈宝鸡鸣。阳明失道，不能自守，消亡为咎。
3009,井之井,踬跛未起，失利后市，不得鹿子。
3010,井之乾,左辅右弼，金玉满堂。常盈不亡，富如厫仓。
3011,井之坤,雨师娶妇，黄岩季女。成礼既婚，相呼南去。膏泽田里，年岁大喜。
3012,井之屯,螟虫为贼，害我嘉谷。尽禾殚麦，家无所得。
3013,井之蒙,跛躃难步，迟不及舍。露宿泽陂，亡其襦袴。
3014,井之需,大夫祈父，无地不涉。为吾相土，莫如韩乐。可以居止，长安富有。
3015,井之讼,少孤无父，长失慈母。悖悖茕茕，莫与为耦。
3016,井之师,侧弁醉客，长舌作凶。披髪夜行，迷乱相误，亡失居处。
3017,井之比,马惊车破，王坠深津。身死魂去，离其室庐。
3018,井之小畜,东行述职，征讨不服。侵齐伐陈，衔璧为臣，大得意还。
3019,井之履,百足俱行，相辅为强。三圣翼事，王室宠光。
3020,井之泰,本根不固，华叶落去，更为孤妪。
3021,井之否,牧羊稻园，闻虎喧讙。畏惧怵惕，终无祸患。
3022,井之同人,履位乘势，靡有绝弊。为隶所图，与众庶位。
3023,井之大有,大舆多尘，小人伤贤。皇甫司徒，使君失家。
3024,井之谦,安如泰山，福禄屡臻。虽有狼虎，不能危身。
3025,井之豫,同气异门，各别西东。南与凶遇，北伤其孙。
3026,井之随,蚬见不祥，祸起我乡。行人畏惧，邑客逃藏。
3027,井之蛊,养虎畜狼，必见贼伤。无事招祸，自取灾殃。
3028,井之临,顺风吹火，牵骑骥尾。易为功力，因权受福。
3029,井之观,五岳四渎，润洽为德。行不失理，民赖恩福。
3030,井之噬嗑,延陵聪敏，乐听太史。鸡鸣大国，姜氏受福。
3031,井之贲,神鸟五色，凤凰为主。集于王国，使君得所。
3032,井之剥,媒妁无明，虽期不行。齐女长子，乱其纪网。
3033,井之复,明月作昼，大人失居。众星宵乱，不知所据。
3034,井之无妄,少康兴起，诛浇复祖。微灭复明，享祀大禹。
3035,井之大畜,千门万户，大福所处。黄屋左纛，龙德独有。
3036,井之颐,乾作圣男，坤为智女。配合成就，长生得所。
3037,井之大过,羿张乌号，彀射天狼。钟鼓夜鸣，将军壮心。柱国雄勇，鬬死荥阳。
3038,井之坎,炙鱼棝斗，张伺夜鼠。不忍香味，机发为祟，笮不得去。
3039,井之离,高飞不视，贪饕所在。臭腐为患，自害其身。
3040,井之咸,铅刀攻玉，坚不可得。单尽我力，胝胼为疾。
3041,井之恒,方喙宣口，圣智仁厚。解释倒悬，家国大安。
3042,井之遯,蜘蛛南北，巡行罔罟。杜季利兵，伤我心旅。
3043,井之大壮,公孙之政，惠而不烦。乔子相国，终身无患。
3044,井之晋,孤矢大张，道绝不通。小人寇贼，君子壅塞。
3045,井之明夷,藏戟之室，封豕受福。充泽肥腯，子孙蕃息。
3046,井之家人,八子同巢，心劳相思，虽苦无忧。
3047,井之睽,循理举手，举求取予。六体相摩，终无殃咎。
3048,井之蹇,公子王孙，把弹摄丸。发辄有获，室家饶足。
3049,井之解,井渚有悔，渴蜺为怪。不亟徙乡，家受其殃。
3050,井之损,郑会细声，国乱失倾。弘明早见，止乐不听。
3051,井之益,穿室凿墙，不直生讼。褰衣涉露，虽劳无功。
3052,井之夬,脱卵免乳，长大成就。君子万年，动有利得。
3053,井之姤,五心乖离，各引是非。莫适为主，道路塞壅。
3054,井之萃,百柱载梁，千岁不僵。大愿辅福，文武以昌。
3055,井之井,营城洛邑，周公所作。世逮三十，年厯七百。福佑丰实，坚固不落。
3056,井之困,从叔旅行，食于东昌。嘉伯悦喜，与我芝酒。
3057,井之革,牛耳聋蔽，不晓声味。委以鼎俎，方始乱溃。
3058,井之鼎,娵訾开门，鹤鸣弹冠。文章进用，舞韶和鸾。三仁翼政，国无灾殃。
3059,井之震,游魂六子，百木所起。三男从父，三女随母。至己而后，各得其所。
3060,井之艮,南山兰茞，使君媚好。皇女长妇，多孙众子。
3061,井之渐,黄虹之野，国君在位。管叔为相，国无灾殃。
3062,井之归妹,穿凿道路，为君除舍。开辟福门，喜在我邻。
3063,井之丰,商风数起，天下昏晦。旱魃为虐，九土兵作。
3064,井之旅,自卫反鲁，时不我与。冰炭异室，仁道闭塞。
3065,井之巽,春阳生草，夏长条肄。万物蕃滋，充实益有。
3066,井之兑,六蛇奔走，俱入茂草。惊于长注，畏惧啄口。
3067,井之涣,明月照夜，使暗为昼。国有仁贤，君尊如故。
3068,井之节,避蛇东走，反入虎口。制于爪牙，骨为灰土。
3069,井之中孚,倾迭不行，弱走善僵。孟絷无良，失其宠光。
3070,井之小过,十羊俱见，黄头为首。岁美民安，国乐无咎。
3071,井之既济,望风入门，来到我邻。餔吾养均。互用遇卦象。
3072,井之未济,登高车返，视天弥远。虎口不张，害贼消亡。
3073,革之革,马服长股，宜行善市。蒙佑谐偶，获金五倍。
3074,革之乾,高原峻山，陆土少泉。草木林麓，喜得所蓄。
3075,革之坤,一门二关，结缉不便。峻道异路，日暮不到。
3076,革之屯,忧患解除，喜至庆来。坐立欢门，与乐为邻。
3077,革之蒙,殊类异路，心不相慕。牝牛牡猳，鳏无室家。
3078,革之需,太王为父，季历孝友。文武圣明，仁政兴起。旦隆四国，载福绥厚。
3079,革之讼,临河求鲤，燕婉失饵。屏气摄息，不得鲤子。
3080,革之师,贾利求福，莫如南国。仁德所在，金玉为质。
3081,革之比,白虎赤愤，窥观王庭。宫阙被甲，大小出征。天地烦溃，育子不婴。
3082,革之小畜,子车针虎，善人危殆。黄鸟悲鸣，伤国无辅。
3083,革之履,两目失明，日暮无光。胫足跛曳，不可以行，顿于邱傍。
3084,革之泰,罗网四张，鸟无所翔。征伐困极，饥寒不食。
3085,革之否,伯夷叔齐，贞廉之师。以德防患，忧祸不存。
3086,革之同人,疾贫望幸，贾贩市并。开牢择羊，多得大。
3087,革之大有,南山之杨，其叶牂牂。嘉乐君子，为国宠光。
3088,革之谦,东壁余光，数暗不明。主母嫉妬，乱我事业。
3089,革之豫,厌浥晨夜，道多湛露。瀐衣濡袴，重难以步。
3090,革之随,目瞤足动，嘉喜有顷，举家蒙宠。
3091,革之蛊,鹰鹯欲食，短兔困急。逃头见尾，为害所贼。
3092,革之临,鼻移在项，枯叶伤生。下朽上荥，家扰不宁，失其金城。
3093,革之观,飞不远去，法为罔待。禄养未富。
3094,革之噬嗑,倒基败宫，重舌作凶。被髪夜行，迷乱相误，亡失居止。
3095,革之贲,亥午相错，败乱绪业，民不得作。
3096,革之剥,野麋畏人，俱入山谷。命短不长，为虎所得，死于牙腹。
3097,革之复,秋冬探巢，不得鹊雏。衔指北去，愧我少姬。
3098,革之无妄,双凫欲飞，俱归稻池。经涉雈泽，为矢所射，伤我胸臆。
3099,革之大畜,天门开辟，牢户寥廓。桎梏解脱，拘囚纵释。
3100,革之颐,尼父孔丘，善钓鲤鱼。罗网一举，得获万头，富我家居。
3101,革之大过,彭生为豕，暴龙作贼。盗尧衣裳，桀跖荷兵。青禽照夜，三旦夷亡。
3102,革之坎,华言风语，乱相诳误。终无凶事，安宁如故。
3103,革之离,延颈见足，身困名辱。欲隐避仇，为害所贼。
3104,革之咸,无足断跟，居处不安，凶恶为残。
3105,革之恒,三人俱行，北求大牂。长孟病足，倩季负粮。柳下之宝，不失我邦。
3106,革之遯,退飞见祥，伤败毁坠。守小失大，功名小遂。
3107,革之大壮,持心瞿目，善摇数动。不安其处，散涣府藏，利得无有。
3108,革之晋,牵尾不前，逆理失臣。卫朔以奔。
3109,革之明夷,禄如周公，父子俱封。
3110,革之家人,君有八人，信允笃诚，为尧所举。
3111,革之睽,久阴霖雨，泥涂行潦。商人休止，市空无宝。
3112,革之蹇,无足断跟，居处不安，凶恶为残。
3113,革之解,马蹄踬车，妇恶破家。青蝇污白，恭子离居。
3114,革之损,噂噂所言，莫如我垣。欢喜坚固，可以长安。
3115,革之益,懿公浅愚，不受深谋。无远失国，为狄所贼。
3116,革之夬,骐骥绿耳，章明造父。伯夙奏献，衰续厥绪。佐文成伯，为晋元辅。
3117,革之姤,驾车入里，求鲜鲂鲤。非其肆居，自令后市。
3118,革之萃,求麞嘉乡，恶地不行。道止中返，喜还其床。
3119,革之升,杖鸠负装，醉卧道傍。不知何公，窃我锦囊。
3120,革之困,登昆仑，入天门。过糟丘，宿玉泉。同惠欢，见仁君。
3121,革之井,水为火牡，患厌不起。季伯夜行，与喜相逢。
3122,革之鼎,乌孙氏女，深目黑丑。嗜欲不同，过时无耦。
3123,革之震,子鉏执麟，春秋作经。元圣将终，尼父悲心。
3124,革之艮,灼火泉源，钓鲂山巅。鱼不可得，火不肯然。
3125,革之渐,天马五道，炎火久处。往来上下，作文约己。衣枲丝麻，相随笑歌，凶恶如何。
3126,革之归妹,鸱鸮破斧，冲人危殆。赖旦忠德，转祸为福，倾危复立。
3127,革之丰,牡飞门启，忧患大解，不为身祸。
3128,革之旅,石门晨门，荷蒉食贫。遁世隐居，竟不逢时。
3129,革之巽,免聚东郭，众犬俱猎。围缺不成，无所能获。
3130,革之兑,三羊羣走，雉兔惊骇。非所畏惧，自令劳苦。
3131,革之涣,羽翮病伤，无以为强。宋公德薄，败于水泓。
3132,革之节,姬姜稚叔，三人偶食。论仁议福，以安王室。
3133,革之中孚,精诚所在，神人为辅。德教之中，弥世长久。三圣乃兴，多受福祉。
3134,革之小过,岐周海隅，独乐不忧。可以避难，全身保才。
3135,革之既济,孤独特处，莫依为辅，心劳志苦。
3136,革之未济,顾望登台，意常欲逃。贾辛丑恶，妻不安夫。
3137,鼎之鼎,积德之君，仁政且温。伊吕股肱，国富民安。
3138,鼎之乾,倾筐卷耳，忧不能伤。心思古人，悲慕失母。
3139,鼎之坤,却叔贾贷，行禄多悔，利无所得。
3140,鼎之屯,蹶足狂跛，怪碎不行。弃捐乎人，名字无申。
3141,鼎之蒙,文王四乳，仁爱笃厚。子畜十男，夭折无有。
3142,鼎之需,容民蓄众，不离其居。
3143,鼎之讼,三雏相逐，蝇坠釜中。灌沸淹殪，与母长决。
3144,鼎之师,所望在外，鼎令方来。拭爵涤罍，灼食待之，不为季忧。
3145,鼎之比,陆居少泉，高山无云。车行千里，涂污尔轮，亦为我患。
3146,鼎之小畜,东家杀牛，闻臭腥臊。神背西顾，命衰绝周。亳社灾烧，宋人夷诛。
3147,鼎之履,长子入狱，妇馈母哭。霜降旬日，向晦伏法。
3148,鼎之泰,温山松柏，常茂不落。凤凰以庇，得其欢乐。
3149,鼎之否,大屋之下，朝多君子。德施溥育，宋受其福。
3150,鼎之同人,罗张目抉，围合耦缺，鱼鸟生脱。
3151,鼎之大有,羔裘豹袪，高易我宇。君子维好，至老无忧。
3152,鼎之谦,大头明目，载受嘉福。三雀飞来，与禄相得。
3153,鼎之豫,销锋铸耜，休放牛马。甲兵解散，夫妇相保。
3154,鼎之随,吉日车攻，田弋猎禽。反行饮至，以告嘉功。
3155,鼎之蛊,商人行旅，资无所有。贪贝逐利，留连王市。轘辕内安，公子何咎。
3156,鼎之临,火入井口，扬芒生角。犯历天门，窥观太微。登上玉床，家易其公。
3157,鼎之观,秋隼冬翔，数被严霜。甲兵充庭，万物不生。鸡釜夜鸣，民扰大惊。
3158,鼎之噬嗑,东行西步，失其次舍。乾侯野井，昭君丧居。
3159,鼎之贲,肿胫病腹，陷厕污辱。命短时极，孤子哀哭。
3160,鼎之剥,切肤近火，虎绝我须。小人横暴，君子何之。
3161,鼎之复,女室作毒，为我心疾。和不能治，晋人赴告。
3162,鼎之无妄,兵征大宛，北出玉门。与胡寇战，平城道西。七日绝粮，身几不全。
3163,鼎之大畜,九子十夫，莫适与居。贞心不壹，自令老孤。
3164,鼎之颐,车行稻麦，遂至家国。乐土无灾，君子何忧。
3165,鼎之大过,作室山根，所以为安。一夕崩颠，破我饔飧。
3166,鼎之坎,六人俱行，各遗其囊。黄鹄失珠，无以为明。
3167,鼎之离,伯蹇叔盲，莫为守囊。失我衣裘，不离其乡。
3168,鼎之咸,襃宠洒尤，败政倾家。覆我宗国，秦灭周室。
3169,鼎之恒,诡言译语，仇祸相得。冰入炭室，消灭不息。
3170,鼎之遯,彭生为豕，暴龙作灾。盗尧衣裳，聚跖荷兵。青禽照夜，三日夷亡。
3171,鼎之大壮,朝露白日，四马过隙。岁短期促，时难再得。
3172,鼎之晋,耳阙道丧，所为不成，求事匪得。
3173,鼎之明夷,申公患楚，危不自安。重耳出奔，侧丧其魂。
3174,鼎之家人,南上太山，困于空桑。左沙右石，牛马无食。
3175,鼎之睽,悔隅辽右，福禄所在。柔嘉蒙礼，九夷何咎。
3176,鼎之蹇,阳春生长，万物壮茂。垂枝布叶，君子比德。
3177,鼎之解,低头窃视，有所畏避。行作不利，酒酸鱼败，众莫贪嗜。
3178,鼎之损,左辅右弼，金玉满堂。常盈不亡，富如敖仓。
3179,鼎之益,坐朝垂轩，据德宰民。虞叔受命，六合和亲。
3180,鼎之夬,东行西坐，丧其犬马。南求骅骝，失车林下。
3181,鼎之姤,砥德砺材，果当成周。拜受大命，封为齐侯。
3182,鼎之萃,西逢王母，慈我九子。相对欢喜，王孙万户，家蒙福祉。
3183,鼎之升,安坐玉床，听韶行觞。饮福万岁，曰寿无疆。
3184,鼎之困,登高望家，役事未休。王事靡盬，不得逍遥。
3185,鼎之井,击鼓蹈陔，不得相踰。章甫文德，福厌祸消。
3186,鼎之革,追亡逐北，至山而复。稚叔相呼，反其室庐。
3187,鼎之震,老滑大，东行盗珠。困于噬敖，几不得去。
3188,鼎之艮,禹召诸神，会稽南山。执玉万国，天下康安。
3189,鼎之渐,忉忉怛怛，如将不活。黍稷之恩，灵辄以存，获生保年。
3190,鼎之归妹,侯叔兴起，季子富有。照临楚国，蛮荆是安。
3191,鼎之丰,白马骏骝，更生不休。富我商人，利得如丘。
3192,鼎之旅,灼火泉源，钓鲂山颠。鱼不可得，炭不肯然。
3193,鼎之巽,避患东西，反入祸门。糟糠不足，忧动我心。
3194,鼎之兑,成王多宠，商臣惶恐。生其祸心，使君危殆。
3195,鼎之涣,虎饥欲食，见猬而伏。禹通龙门，避咎除患，元丑以安。
3196,鼎之节,按民呼池，玉杯文案。鱼如白云，一邑获愿。
3197,鼎之中孚,双凫鸳鸯，相随羣行。南至饶泽，食鱼与粱，君子乐长。
3198,鼎之小过,蔡侯朝楚，留连江渚。踰时历月，思其君后。
3199,鼎之既济,胶车驾东，与雨相逢。五楘解堕，颓杌独坐，忧为身祸。
3200,鼎之未济,螟虫为贼，害我稼穑。尽禾殚麦，秋无所得。
3201,震之震,枯匏不材，利以济舟。渡踰河海，无有溺忧。
3202,震之乾,陷涂溺水，火烧我履，忧患重累。
3203,震之坤,旦生夕死，名曰婴鬼，不可得祀。
3204,震之屯,扬水潜，使石洁白。里素表朱，游戏皋沃。得其所愿，心志娱乐。
3205,震之蒙,众鸟所翔，中有大怪。九身无头，魂惊魄去，不可以居。
3206,震之需,刖根枯株，不生肌肤。病在于心，日以焦枯。
3207,震之讼,府藏之富，王以振贷。捕鱼河海，笀多得。
3208,震之师,一茎九缠，更相牵挛。宿明俯仰，不得东西。请谳当决，日午被刑。
3209,震之比,耋老鲐背，齿牙动摇。近地远天，下入黄泉。
3210,震之小畜,羊舌叔虎，野心善怒。黩货无厌，以灭其身。
3211,震之履,吁疑八子，更相欺绐。管叔善政，不见邪期。
3212,震之泰,绊跳不远，心与言反。尼丘顾家，茅簟朱华。
3213,震之否,蜉蝣戴盆，不能上山。摇推跌跋，顿伤其颜。
3214,震之同人,朝露不久，为恩惠少。膏泽欲尽，咎在枯槁。
3215,震之大有,河伯之功，九州岛攸同。载祀六百，光烈无穷。
3216,震之谦,三人北行，大见光明。道逢淑女，与我骥子。
3217,震之豫,金精跃怒，带剑过午。徘徊高库，宿于木下。两虎相拒，弓弩满野。
3218,震之随,江河淮海，天之奥府。众利所聚，可以富有。乐我君子，百福是受。
3219,震之蛊,不虞之患，祸至无门。奄忽暴卒，病伤我心。
3220,震之临,画龙头角，文章未成。甘言美语，说辞无名。
3221,震之观,缺破不成，胎卵不生，不见兆形。
3222,震之噬嗑,旁行不远，三里复反。心多畏恶，日中止舍。
3223,震之贲,四隤不安，兵革为患。掠我妻子，家复饥寒。
3224,震之剥,喜来如云，嘉福盈门。众才君子，举家蒙欢。
3225,震之复,载金贩狗，利弃我走。藏匿渊底，折毁为咎。
3226,震之无妄,日中为市，各抱所有。交易赀贿，函珠怀宝，心悦欢喜。
3227,震之大畜,日趋月步，周遍次舍。经历致远，无有难处。
3228,震之颐,阳明失时，阴凝为忧。主君哀泣，丧其元侯。
3229,震之大过,年衰岁暮，精魂游去。形容销枯，哀子相呼。
3230,震之坎,少无功绩，老困失福。跂行徙倚，不知所立。
3231,震之离,持心瞿目，善数摇动。自东徂西，不安其处。散涣府藏，无有利得。
3232,震之咸,赍贝赎狸，不听我辞。系于虎须，牵不得来。
3233,震之恒,老狼白獹，长尾大胡。前颠却踬，无有利得。
3234,震之遁,背地相憎，心志不同。如火与金，君猛臣慢，虎行兔伏。
3235,震之大壮,夏台羑里，汤文厄处。鬼侯歠醢，岐人悦喜。
3236,震之晋,牙蘖生达，螳螂启户。幽人利贞，鼓翼起舞。
3237,震之明夷,烈女无夫，闵思苦忧。齐子无良，使我心愁。
3238,震之家人,践履危难，脱厄去患。入福喜门，见我大君。
3239,震之睽,折臂接手，不能进酒。祈祀闲旷，神怒不喜。
3240,震之蹇,蚁封穴户，大雨将集。鹊起数鸣，牝鸡叹室。相薨雄父，未到在道。
3241,震之解,胡俗戎狄，太阴所积。固冰冱寒，君子不存。
3242,震之损,翕翕，消颓崩颠。灭其令名，身不得全。
3243,震之益,螟虫为贼，害我稼穑。尽禾殚麦，秋无所得。
3244,震之夬,三鸟飞来，自我逢时。俱行先至，多得大利。
3245,震之姤,龙马上山，绝无水泉。喉焦唇乾，渴不能言。
3246,震之萃,春生孳乳，万物蕃炽。君子所集，祸灾不至。
3247,震之升,王孙季子，相与为友。明允笃诚，升擢荐举。
3248,震之困,六明并照，政纪有统。秦楚战国，民受其咎。
3249,震之井,蝃蝀充侧，佞人倾惑。女谒横行，正道壅塞。
3250,震之革,登昆仑，入天门。过糟邱，宿玉泉。同惠欢，见仁君。
3251,震之鼎,体重难飞，未能越关，不离空垣。
3252,震之艮,玄黄虺隤，行者劳疲。役夫憔悴，踰时不归。
3253,震之渐,孔德如玉，出于幽谷。飞上乔木，鼓其羽翼，辉光照国。
3254,震之归妹,火虽炽，在吾后。寇虽众，在吾右。身安吉，不危殆。
3255,震之丰,旃裘膻国，文礼不饰。跨马控弦，伐我都邑。
3256,震之旅,被髪八十，慕德献服。边鄙不耸，以安王国。
3257,震之巽,心得所好，口常欲笑。公孙蛾眉，鸡鸣乐夜。
3258,震之兑,马能负乘，见邑之野。井获粱稻，喜悦无咎。
3259,震之涣,高飞视下，贪饕所在。腐臭为患，害于躬身。
3260,震之节,东行西步，失其次舍。乾侯野井，昭君丧居。
3261,震之中孚,神鸟五彩，凤凰为主。集于王谷，使年岁有。
3262,震之小过,石门晨门，荷蒉食贫，遁世隐居，竟不逢时。
3263,震之既济,啮啮，贫鬼相责。无有欢怡，一日九结。
3264,震之未济,白日扬光，雷车避藏。云雨不行，各止其乡。
3265,艮之艮,君孤独处，单弱无辅，名曰困苦。
3266,艮之乾,忧惊已除，祸不为灾，安全以来。
3267,艮之坤,穿匏挹水，篝铁然火。劳疲力竭，饥渴为祸。
3268,艮之屯,蹇牛折角，不能载粟。灾害不避，年岁无谷。
3269,艮之蒙,邑将为墟，居之忧危。
3270,艮之需,根刖树残，华叶落去。卒逢火焱，随风僵仆。
3271,艮之讼,元后贪欲，穷极民力。执政乖互，为夷所覆。
3272,艮之师,北山有枣，使叔寿考。东岭多栗，宜行贾市。陆梁雌雉，所至利喜。
3273,艮之比,高原峻山，陆土少泉。草木林麓，嘉禾所炎。
3274,艮之小畜,辰次降娄，王驾巡狩。广施德惠，国安无忧。
3275,艮之履,轠轠，岁暮偏弊。宠名损弃，君衰于位。
3276,艮之泰,放衔委辔，犇乱不制。法度无恒，君失其位。
3277,艮之否,独坐西垣，莫与笑言。秋风多哀，使我心悲。
3278,艮之同人,胫急股挛，不可出门。暮速羣旅，必为身患。
3279,艮之大有,情伪难知，使我偏颇。小人在位，虽圣何咎。
3280,艮之谦,黍稷醇醴，敬奉山宗。神嗜饮食，甘雨嘉降。庶物蕃茂，时无灾咎。
3281,艮之豫,公子王孙，把弹摄丸。发辄有获，室家饶足。
3282,艮之随,阴升阳伏，舜失其室。慈母赤子，相餧不食。
3283,艮之蛊,七窍龙身，造易八元。法天则地，顺时施恩，利以长存。
3284,艮之临,逐狐东山，水遏我前。深不可涉，失利后便。
3285,艮之观,衔命辱使，不堪其事。中坠落去，更为负载。
3286,艮之噬嗑,温仁君子，忠孝所在。入闺为仪，祸灾不起。
3287,艮之贲,春多膏泽，夏润优渥。稼穑成熟，亩获百斛。师行失律，霸功不遂。
3288,艮之剥,二女同室，心不聊食。首髪如蓬，忧常在中。
3289,艮之复,筑阙石巅，立基泉源。病疾不安，老孤为邻。
3290,艮之无妄,欲避凶门，反与祸邻。颠覆不制，痛熏我心。
3291,艮之大畜,踧行窃视，有所畏避。狸首伏藏，以夜为利。
3292,艮之颐,人面鬼口，长舌为斧。斲破瑚琏，殷商绝后。
3293,艮之大过,和气相薄，膏泽津液，生我嘉谷。
3294,艮之坎,销金兵，雷车不行，民安其乡。
3295,艮之离,秦仪机言，解其国患。说燕下齐，作相以权。
3296,艮之咸,旦奭辅王，周德孔明。越裳献雉，万国咸康。
3297,艮之恒,弱足刖跟，不利出门。贾市无盈，折亡为患。
3298,艮之遯,坚冰黄鸟，常哀悲愁。不见白粒，但覩藜蒿。数惊鸷鸟，为我心忧。
3299,艮之大壮,魂微惙惙，属纩听绝。豁然大通，复更生活。
3300,艮之晋,阴生麞鹿，鼠舞鬼哭，灵龟陆处。
3301,艮之明夷,诸石攻玉，无不穿。龙体具举，鲁班为辅。麟凤成形，德象君子。
3302,艮之家人,山作天时，陆为海口，民不安处。
3303,艮之睽,东风启户，隐伏欢喜。氓庶蒙恩，复得我子。
3304,艮之蹇,华灯百枝，消暗衰微。精光欲尽，奄如灰糜。
3305,艮之解,三十无室，寄宿桑中。上宫长女，不得乐同，使我失期。
3306,艮之损,卵与石鬬，糜碎无疑。动而有悔，出不得时。
3307,艮之益,秦兵争强，失其贞良，败于殽乡。
3308,艮之夬,豦除善疑，难为攻医。骥穷盐车，困于衔棰。
3309,艮之姤,操笱搏狸，荷弓射鱼。非其器用，自令心劳。
3310,艮之萃,葵邱之盟，晋献会行。见太宰辞，复为还舆。
3311,艮之升,膑诈庞子，夷竃书木。伏兵卒发，矢至如雨。魏师惊乱，将获为虏，涓死树下。
3312,艮之困,南行出城，世得大福。王姬归齐，赖其所欲。
3313,艮之井,冬采薇籣，地冻坚难。利走室北，暮无所得。
3314,艮之革,王乔无病，狗头不痛。亡屐失履，乏我送从。
3315,艮之鼎,宛马疾步，盲师坐御。目不见路，中宵不到。
3316,艮之震,求利难国，亡去我北。忧归其城，反为吾贼。
3317,艮之渐,比目四翼，安我邦国。上下无患，为吾喜福。
3318,艮之归妹,八材既登，以成股肱。尨降庭坚，国无灾凶。
3319,艮之丰,消弊穿空，家莫为宗。奴婢逃走，子西父东，为射作凶。
3320,艮之旅,鸟舞国城，邑惧卒惊。仁德不修，为下所倾。
3321,艮之巽,五谷不熟，民苦困急。驾之南国，嘉乐有得。
3322,艮之兑,黄裳建元，福德在身。禄佑洋溢，封为齐君，富贵多孙。
3323,艮之涣,齐东郭卢，嫁于洛都。骏良美好，利得过倍。
3324,艮之节,安床厚缛，不得久宿。弃我嘉宴，困于南国。投杼之忧，不成祸灾。
3325,艮之中孚,内崩身伤，中乱无常。虽有美粟，不我得食。卦中虚，故曰内崩。
3326,艮之小过,出门逢患，与祸为怨。更相击刺，伤我手端。
3327,艮之既济,出入节时，南北无忧。行者函至，在外归来。
3328,艮之未济,公孙驾骊，载游东济。延陵说产，遗季纻衣。
3329,渐之渐,别离分散，长子从军。稚叔就贼，寡老独居，莫为种瓜。
3330,渐之乾,旦种谷豆，暮成藿羹。心之所愿，志快意惬。
3331,渐之坤,牡飞门启，忧患大解，不为身祸。
3332,渐之屯,东山西山，各自止安。虽相登望，竟未同堂。
3333,渐之蒙,众鸟所翔，中有大怪。九身无头，魂惊魄去，不可以居。
3334,渐之需,交侵如乱，民无聊赖。追戎济西，敌人破阵。
3335,渐之讼,麟凤所翔，国无咎殃。贾市十倍，复归惠乡。
3336,渐之师,凿井求玉，非卞氏宝。身困名辱，劳无所得。
3337,渐之比,文山鸿豹，肥腯多脂。王孙获愿，载福巍巍。
3338,渐之小畜,周成之隆，刑措除凶。太宰费石，君子作人。
3339,渐之履,珪璧琮璋，执贽见王。百里宁戚，应聘齐秦。
3340,渐之泰,穿空漏彻，破坏残缺。陶弗能冶，瓦甓不凿。
3341,渐之否,鸿飞遵陆，公出不复，伯氏客宿。
3342,渐之同人,虾蟇羣聚，从天请雨，云雷运集，应其愿所。
3343,渐之大有,老弱无子，不能自理。为民所忧，终不离咎。管子治国，侯伯宾服。乘舆八百，尊我桓德。
3344,渐之谦,播梅折枝，与母别离，绝不相知。
3345,渐之豫,盛中不绝，衰老复拙。盈满减亏，瘯腯肥。郑昭失国，重耳兴起。
3346,渐之随,闻虎入邑，必欲逃匿。走据阳德，不见霍叔，终无忧慝。
3347,渐之蛊,随时逐便，不失利门。多获得福，富于封君。
3348,渐之临,禹作神鼎，伯益衔指。斧斤既折，憧立独坐。贾市不雠，枯槁为祸。
3349,渐之观,春鸿飞东，以马货金。利得十倍，重载归乡。
3350,渐之噬嗑,金齿铁牙，寿考宜家。年岁有余，贪利者得。虽忧无咎。
3351,渐之贲,膏泽沐浴，洗去污辱。振除灾咎，更与福处。
3352,渐之剥,履阶登墀，高升峻巍。福禄洋溢，依天之威。
3353,渐之复,坤厚地德，庶物蕃息。平康正直，以绥大福。
3354,渐之无妄,绝域异路，多所畏避。使我惊惶，思吾故处。
3355,渐之大畜,襁褓孩幼，冠带成家。出门如宾，父母何忧。
3356,渐之颐,一寻百节，绸缪相结。其指诘屈，不能解脱。
3357,渐之大过,鹰鹯猎食，雉兔困极。逃头见尾，为人所贼。
3358,渐之坎,危坐至暮，请求不得。膏泽不降，政戾民忒。
3359,渐之离,刚柔相呼，二姓为家。霜降既同，惠我以仁。
3360,渐之咸,慈母念子，飨赐得士。蛮夷来服，国人欢喜。
3361,渐之恒,良夫孔姬，胁悝登台。柴季不扶，卫辄走逃。
3362,渐之遯,子长忠直，李陵为贼。祸及无嗣，司马失福。
3363,渐之大壮,节度之德，不涉乱国。虽昧无光，后大受庆。
3364,渐之晋,驱羊南行，与祸相逢。狼惊我马，虎盗我子，悲恨自咎。
3365,渐之明夷,尼父孔丘，善钓鲤鱼。罗网一举，获利万头，富我家居。
3366,渐之家人,本根不固，华叶落去，更为孤妪。
3367,渐之睽,设罟捕鱼，反得屠诸。员困竭忠，伍氏夷诛。
3368,渐之蹇,敏捷亟疾，如猿集木。彤弓虽调，终不能获。
3369,渐之解,冠带南行，与福相期。邀于嘉国，拜位逢时。
3370,渐之损,年丰岁熟，政仁民乐，禄入获福。
3371,渐之益,筑阙石颠，立基泉源。疾病不安，老孤无邻。
3372,渐之夬,逐狐东山，水遏我前。深不可涉，失利后还。
3373,渐之姤,麟子凤雏，生长嘉国。和气所居，康乐温仁，邦多圣人。
3374,渐之萃,西行求玉，冀得瑜璞。反得凶恶，使我惊惑。
3375,渐之升,心狂老悖，视听聋盲。正命无常，下民多孽。
3376,渐之困,南国少子，材略美好。求我长女，贱薄不与。反得丑恶，后乃大悔。
3377,渐之井,逶迤高原，家伯妄施，乱其五官。
3378,渐之革,谢恩拜德，东归吾国，欢乐有福。
3379,渐之鼎,鸡鸣同兴，思配无家。执佩持凫，无所致之。
3380,渐之震,凶重忧累，身受诛罪，神不能解。
3381,渐之艮,虎豹熊罴，游戏山谷。仁贤君子，得其所欲。
3382,渐之归妹,海隅辽右，福禄所至。柔嘉蒙佑，九夷何咎。
3383,渐之丰,华首之山，仙道所游。利以居止，长无咎忧。
3384,渐之旅,甲乙戊庚，随时转行。不失常节，萌芽律屈。咸达生出，各乐其类。
3385,渐之巽,跛踬未起，失利后市，不得鹿子。
3386,渐之兑,怙恃自负，不去于下。血从地出，诛罚失理。
3387,渐之涣,江河淮海，天之都市。商人受福，国家饶有。
3388,渐之节,节情省欲，赋敛有度。家给人足，且贵且富。
3389,渐之中孚,池鸣呴，呼求水潦。云雨大会，流成河海。
3390,渐之小过,日月之涂，所行必到，无有患故。
3391,渐之既济,乘风而举，与飞鸟俱。一举千里，见吾爱母。
3392,渐之未济,阴配阳争，卧木反立。君子攸行，丧其官职。
3393,归妹之归妹,坚冰黄鸟，常哀悲愁。不见白粒，但覩藜蒿。数惊鸷鸟，为我心忧。
3394,归妹之乾,荆木冬生，司寇缓刑。威权在下，国乱且倾。
3395,归妹之坤,喘牛伤暑，不能耕亩。草莱不辟，年岁无有。
3396,归妹之屯,鱼欲负流，众不同心。至德潜伏。
3397,归妹之蒙,春耕有息，秋入利福。献豜私豵，以乐成功。
3398,归妹之需,生有圣德，上配太极。皇灵建中，授我以福。
3399,归妹之讼,右抚琴头，左手援带。凶讼不已，相与争戾，失利而归。
3400,归妹之师,炙鱼棝斗，张伺夜鼠。舌不忍味，机发为祟，笮不得去。
3401,归妹之比,申酉脱服，牛马休息。君子以安，劳者得欢。
3402,归妹之小畜,尧问尹寿，圣德增益。使民不疲，安无怵惕。
3403,归妹之履,孤公忧妇，独宿悲苦。目张耳鸣，莫与笑语。
3404,归妹之泰,外得好畜，相与嫁娶。仁贤集聚，咨询厥事。倾夺我城，使家不宁。
3405,归妹之否,煎砂盛暑，鲜有不朽。去河千里，败我利市。老牛盲马，去之何悔。
3406,归妹之同人,甲乙戊庚，随时转行。不失常节，萌芽律屈。咸达出生，各乐其类。
3407,归妹之大有,衣宵夜游，与君相遭。解除烦惑，使心不忧。
3408,归妹之谦,死友绝朋，巧言为谗。覆白污玉，颜叔哀喑。
3409,归妹之豫,逐利三年，利走如神。展转东西，如鸟避丸。
3410,归妹之随,堤防坏决，河水泛溢。伤害禾稼，君孤独宿。没溺我邑。
3411,归妹之蛊,阴阳隔塞，许嫁不答。旄丘新台，悔往叹息。
3412,归妹之临,伯夷叔齐，贞廉之师。以德防患，忧祸不存。
3413,归妹之观,阳为狂悖，拔剑自伤，为身生殃。
3414,归妹之噬嗑,进士为官，不若服田，获寿保年。
3415,归妹之贲,耕石不生，弃礼无名。缝衣失针，襦袴不成。
3416,归妹之剥,灵龟陆处，一旦失所。伊子复耕，桀乱无辅。
3417,归妹之复,室当源口，漂溺为海。财产殚尽，衣食无有。
3418,归妹之无妄,鸡方啄粟，为狐所逐。走不得食，惶惧喘息。
3419,归妹之大畜,家在海隅，桡短流深。岂敢惮行，无木以趋。
3420,归妹之颐,他山之错，与璆为仇。来攻吾城，伤我肌肤，国家骚忧。
3421,归妹之大过,弊镜无光，不见文章。少女不嫁，弃于其公。
3422,归妹之坎,大蛇巨鱼，相搏于郊。君臣隔塞，戴公庐漕。
3423,归妹之离,绝世无嗣，福禄不存。精神涣散，离其躬身。
3424,归妹之咸,文德之君，养人致福。年无胎夭，国富民实。忧者之望，曾参盗息。
3425,归妹之恒,合欢之国，喜为我福。东岳南山，朝跻成恩。
3426,归妹之遯,忧人之患，履悖易颜。为身祸残，率身自守。与喜相抱，长子成老，封受福祉。
3427,归妹之大壮,太公避纣，七十隐处。卒逢圣文，为王室辅。
3428,归妹之晋,江汉上流，政逆民忧。阴代其阳，雌为雄公。
3429,归妹之明夷,缩绪乱丝，举手为灾。越亩逐兔，丧其衣袴。
3430,归妹之家人,臭彘腐木，与狼相辅。亡夫失子，忧及父母。
3431,归妹之睽,刲羊不当，女执空筐。兔跛鹿踦，缘山坠堕，谗佞乱作。
3432,归妹之蹇,拔剑伤手，见敌不喜。良臣无佐，困忧为咎。
3433,归妹之解,三羖五牂，相随俱行。迷入空泽，循谷直北。径涉六驳，为所伤贼。
3434,归妹之损,争鸡失羊，亡其金囊，利得不长。陈蔡之患，赖楚以安。
3435,归妹之益,三骊负衡，南取芷香。秋兰芬馥，盈满神匮，利我仲季。
3436,归妹之夬,孟夏己丑，哀呼尼父。明德讫终，乱虐滋起。
3437,归妹之姤,履不容足，南山多叶。家有荥兰，乃无病疾。
3438,归妹之萃,三足无头，不知所之。心狂睛伤，莫使为明，不见日光。
3439,归妹之升,戴尧扶禹，松乔彭祖。西过王母，道路夷易，无敢难者。
3440,归妹之困,式微式微，忧祸相绊。隔以岩山，室家分散。
3441,归妹之井,灵龟陆处，一旦失所。伊子复耕，桀乱无辅。
3442,归妹之革,仁德覆洽，恩及异域。泽被殊方，祸灾隐伏。蚕不作室，寒无所得。
3443,归妹之鼎,夏麦，霜击其芒。疾君败国，使年夭伤。
3444,归妹之震,火虽炽，在吾后。寇虽多，在吾右。身安吉，不危殆。
3445,归妹之艮,辽远绝路，客宿多悔。顽嚣相聚，生我畏恶。
3446,归妹之渐,悬悬南海，去家万里。飞兔腰褭，一日见母，除我忧悔。
3447,归妹之丰,困而后通，虽厄不穷。终得其愿，姬姜相从。
3448,归妹之旅,西贾巴蜀，寒雪至毂。欲前不还，得反空屋。
3449,归妹之巽,新作初陵，烂陷难登。三驹摧车，踬顿伤颐。
3450,归妹之兑,延颈望酒，不入我口。深目自苦，利得无有，幽人悦喜。
3451,归妹之涣,仲春孟夏，和气所舍。生我嘉福，国无残贼。
3452,归妹之节,张网捕鸠，兔离其灾。雌雄俱得，为罝所贼。
3453,归妹之中孚,三人俱行，一人言北。伯仲欲南，少叔不得。中路分争，道鬬相贼。
3454,归妹之小过,然诺不行，欺绐误人。使我露宿，夜归温室。神怒不直，鬼击其目。欲求福利，适反自贼。
3455,归妹之既济,陈辞达诚，使安不倾。增禄益寿，以成功名。
3456,归妹之未济,火烧公床，破家灭亡。然得安昌，先忧重丧。
3457,丰之丰,诸孺行贾，经涉山阻。与狄为市，不忧危殆，利得十倍。
3458,丰之乾,鼎足承德，嘉谋生福。为王开庭，得心所欲。
3459,丰之坤,曳纶江海，钓鲂与鲤。王孙列俎，以飨仲友。
3460,丰之屯,东山皋落，叛逆不服。兴师征讨，恭子败覆。
3461,丰之蒙,千里骍驹，为王服车。嘉其丽荣，君子有成。
3462,丰之需,二龙北行，道逢六狼。莫宿中泽，为祸所伤。
3463,丰之讼,天灾所游，凶不可居。转徙获福，留止危忧。
3464,丰之师,狐狸雉兔，畏人逃去。分走窜匿，不知所处。
3465,丰之比,雨师娶妇，黄岩季女。成礼既婚，相呼南去。膏润田里，年岁大喜。
3466,丰之小畜,外栖野鼠，与雉为伍。疮痍不息，即去其室。
3467,丰之履,天命绝后，孤阳无主。彷徨两社，独不得酒。
3468,丰之泰,鹄思其雄，欲随凤东。顺理羽翼，出次须日。中留北邑，复反其室。
3469,丰之否,蜲蛇九子，长尾不殆。均明光泽，燕自受福。
3470,丰之同人,日走月步，趋不同舍。夫妻反目，君主失国。
3471,丰之大有,定房户室，枯薪除毒。文德渊府，害不能贼。
3472,丰之谦,齐东郭卢，嫁于洛都。骏美良好，利彼过倍。
3473,丰之豫,病笃难医，和不能治。命终期讫，下即蒿里。
3474,丰之随,开郭绪业，王迹所起。姬德七百，报以八子。
3475,丰之蛊,丰年多储，河海饶鱼。商客善贾，大国富有。
3476,丰之临,鹄求鱼食，过彼射邑。缯加我颈，缴挂羽翼。欲飞不能，为羿所得。
3477,丰之观,望城抱子，见邑不殆。公孙上堂，文君悦喜。
3478,丰之噬嗑,左指右麾，邪淫侈靡。执节无良，灵君以亡。
3479,丰之贲,日中为市，各持所有。交易资贿，函珠怀宝，心悦欢喜。
3480,丰之剥,山没丘浮，陆为水鱼，燕雀无庐。
3481,丰之复,马服长股，宜行善市。蒙佑谐偶，获利五倍。
3482,丰之无妄,三狸捕鼠，遮遏前后。死于圜城，不能脱走。
3483,丰之大畜,鬼舞国社，岁乐民喜。臣忠于君，子孝于父。
3484,丰之颐,慈母望子，遥思不已。久客外野，我心悲苦。
3485,丰之大过,雨师娶妇，黄岩季女。成礼既婚，相呼南去。膏泽田里，年岁大喜。
3486,丰之坎,两狗同室，相囓争食。枉矢西流，射我暴国。高宗鬼方，三年乃服。
3487,丰之离,早霜晚雪，伤禾害麦。损功弃力，饥无可食。
3488,丰之咸,腐臭所在，青蝇集聚。变白为黑，败乱邦国。君为臣逐，失其宠禄。
3489,丰之恒,牵羊不前，与心戾旋。闻言不信，误绐丈人。
3490,丰之遯,甘忍利害，还相克贼。商子酷刑，鞅丧厥身。
3491,丰之大壮,刲羊不当，血少无羹。女执空筐，不得采桑。采桑，汲古作桑根，
3492,丰之晋,囓囓，贫鬼相责。无有欢怡，一日九结。
3493,丰之明夷,两足四翼，飞入嘉国。寜我伯姊，与母相得。
3494,丰之家人,文山紫芝，雍梁朱草。生长和气，王以为宝。公尸侑食，福禄来处。
3495,丰之睽,绝世游魂，福禄不存。精神涣散，离其躬身。
3496,丰之蹇,北辰紫宫，衣冠立中。含和建德，常受大福。
3497,丰之解,伯蹇叔盲，莫为守装。失我衣裘，代尔阴乡。
3498,丰之损,两女共室，心不聊食。首髪如蓬，忧常在中。
3499,丰之益,去辛就蓼，毒愈酷甚。避穽遇坑，忧患日生。
3500,丰之夬,初病终凶，季为死丧，不见光明。
3501,丰之姤,三鸟飞来，是我逢时。俱行先至，多得大利。
3502,丰之萃,鹿食山草，不思邑里，虽久无咎。
3503,丰之升,羊肠九萦，相推稍前。止须王孙，乃能上天。
3504,丰之困,管仲遇桓，得其愿欢。胶目启牢，振冠无忧。笑戏不庄，空言妄行。
3505,丰之井,桀跖并处，民困愁苦。旅行迟迟，留连齐鲁。
3506,丰之革,魂孤无室，衔指不食。盗张民馈，见敌失肉。
3507,丰之鼎,谗言乱国，覆是为非。伯奇乖离，恭子忧哀。
3508,丰之震,卫侯东游，惑于少姬。亡我考妣，久迷不来。
3509,丰之艮,鸡鸣同兴，思配无家。执佩持凫，莫使致之。
3510,丰之渐,义不胜情，以欲自萦。觊利危躬，摧角折颈。
3511,丰之归妹,臣尊主卑，权力日衰。侵夺无光，三家逐公。
3512,丰之旅,叔仲善贾，与喜为市。不忧危殆，利得十倍。
3513,丰之巽,六蛇奔走，俱入茂草。惊于长路，畏惧啄口。
3514,丰之兑,水坏我里，东流为海。凫讙嚣，不得安居。
3515,丰之涣,飞不远去，卑斯内侍，禄养未富。
3516,丰之节,阴变为阳，女化为男。治道大通，君臣相承。
3517,丰之中孚,践履危难，脱厄去患。入福喜门，见诲大君。
3518,丰之小过,罟密网缩，动益蹶急，困不得息。
3519,丰之既济,负牛上山，力劣行难。烈风雨雪，遮遏我前，中道复还。
3520,丰之未济,喁喁嘉草，思降甘雨。景风升上，沾洽时澍，生我禾稼。
3521,旅之旅,罗网四张，鸟无所翔。征伐穷极，饥渴不食。
3522,旅之乾,寄生无根，如过浮云。立本不固，斯须落去，更为枯树。
3523,旅之坤,人无足法，缓除牛出。雄走羊惊，阳不制阴，男失其家。
3524,旅之屯,众鸟所翔，中有大怪。九身无头，魂惊魄去，不可以居。
3525,旅之蒙,封豕沟渎，灌溃国邑。火宿口中，民多病疾。
3526,旅之需,奋翅鼓翼，翱翔外国。逍遥徙倚，来归温室。
3527,旅之讼,秋蚕不成，冬种不生。殷王逆理，弃其宠荣。
3528,旅之师,卫侯东游，惑于少姬。忘我考妣，久迷不来。
3529,旅之比,乌合卒会，与恶相得。鸱鸮相酬，为心所贼。
3530,旅之小畜,眵鸡无距，与鹊格鬬。翅折目盲，为鸠所伤。
3531,旅之履,木内生蠧，上下相贼，祸乱我国。
3532,旅之泰,延陵适鲁，观乐太史。车辚白颠，知秦兴起。卒兼其国，一统为主。
3533,旅之否,辅相之好，无有休息。时行云集，所在遇福。
3534,旅之同人,床倾箦折，屋漏垣缺，季姬不惬。
3535,旅之大有,东入海口，循流北走。一高一下，五邑无主。七日六夜，死于水浦。
3536,旅之谦,羣虎入邑，求索肉食。大人守御，君不失国。
3537,旅之豫,四乱不安，东西为患。退身止足，无出邦域。乃得完全，赖其生福。
3538,旅之随,叔肸抱冤，祁子自邑。乘遽解患，羊舌以免，赖其生全。
3539,旅之蛊,延颈望酒，不入我口。深目自苦，利得无有。
3540,旅之临,仁政之德，参参日息。成都就邑，人受厥福。
3541,旅之观,牵头系尾，屈折几死。周世无人，不知所归。
3542,旅之噬嗑,教羊逐兔，使鱼捕鼠。任非其人，费日无功。
3543,旅之贲,生角有尾，张孽制家。排羊逐狐，张氏易公，忧祸复凶。
3544,旅之剥,去安就危，坠陷井池，破我玉螭。
3545,旅之复,茹芝饵黄，涂饮玉英。与神通流，长无忧凶。
3546,旅之无妄,体重难飞，未能越关，不离室垣。
3547,旅之大畜,巢成树折，伤我彝器。伯踒叔跌，亡羊乃追。
3548,旅之颐,六人俱行，各贵其囊。黄鹤失珠，无以为明。
3549,旅之大过,播梅折枝，与母分离，绝不相知。
3550,旅之坎,迎福开户，喜随我后。曹伯恺悌，为宋国主。
3551,旅之离,既痴且狂，两目又盲。箕踞喑哑，名为无中。
3552,旅之咸,金梁铁柱，千年牢固。完全不腐，圣人安处。
3553,旅之恒,裹糗荷粮，与跖相逢。欲飞不得，为罔所获。
3554,旅之遯,彭生为豕，暴龙作灾。盗尧衣裳，聚跖荷兵。青禽照夜，三旦夷亡。
3555,旅之大壮,独夫老妇，不能生子。鳏寡居处。
3556,旅之晋,鹪鹩窃脂，巢于小枝。摇动不安，为风所吹。心寒栗栗，常忧殆危。
3557,旅之明夷,素车木马，不任负重。王子出征，忧危为咎。
3558,旅之家人,土陷四维，安平不危。利以居止，保有玉女。
3559,旅之睽,负牛上山，力劣行难。烈风雨雪，遮遏我前，中道复还。
3560,旅之蹇,金城铁郭，上下同力。政平民亲，寇不敢贼。
3561,旅之解,清洁渊塞，为人所言。证讯诘情，系于枳温。甘裳听断，昭然蒙恩。
3562,旅之损,皋陶听理，岐伯悦喜。西登华首，东归无咎。
3563,旅之益,低头窃视，有所畏避。行作不利，酒酸鱼败，众莫贪嗜。
3564,旅之夬,十鸡百雏，常与母俱。抱鸡捕虎，谁肯为侣。
3565,旅之姤,高阜山陵，陂陁颠崩。为国妖祥，元后以薨。
3566,旅之萃,六鹢退飞，为襄败祥。陈师合战，左股夷伤。遂以崩薨，霸功不成。
3567,旅之升,异国殊俗，情不相得。金木为仇，百贼擅杀。
3568,旅之困,鸦噪庭中，以戎灾凶。重门击柝，备忧暴客。
3569,旅之井,慈母念子，享赐得士。蛮夷来服，以安王室，侧陋逢时。
3570,旅之革,迁延恶人，使德不通。炎旱为殃，年谷大伤。
3571,旅之鼎,躬履孔德，以待朿帛。文君燎猎，吕尚获福。号称太师，封建齐国。
3572,旅之震,征将止恶，鼓鞞除贼。庆仲奔莒，子般获福。
3573,旅之艮,良夫淑女，配合相保。多孙众子，欢乐长久。
3574,旅之渐,蜲蛇四牡，思念父母。王事靡盬，不得安处。
3575,旅之归妹,水坏我里，东流为海。龟凫讙嚣，不得安居。
3576,旅之丰,朿帛戋戋，赙我孟宣。征召送君，变号易字。
3577,旅之巽,乾行天德，覆赡六合。呕喣成熟，使我福德。
3578,旅之兑,秦晋大国，更相克贼。获惠质圉，郑被其咎。
3579,旅之涣,晦昧昏冥，君无纪纲。甲午成乱，简公丧亡。
3580,旅之节,三足无头，莫知所之。心狂睛伤，莫使为明，不见日光。
3581,旅之中孚,长夜短日，阴为阳贼。万物空枯，藏于北陆。
3582,旅之小过,依宵夜游，与君相遭。除烦解惑，使我无忧。
3583,旅之既济,逐鹿南山，利入我门。阴阳和调，国无灾残。长子出游，须其仁君。
3584,旅之未济,请骋左耳，啬不我与，驱我父母。
3585,巽之巽,温山松柏，常茂不落。鸾凤以庇，得其欢乐。
3586,巽之乾,采唐沬乡，要期桑中。失信不会，忧思约带。
3587,巽之坤,有鸟飞来，集于宫树。鸣声可恶，主将出去。
3588,巽之屯,仁政之德，参参日息。成都就邑，日受厥福。
3589,巽之蒙,他山之错，与璆为仇。来攻吾城，伤我肌肤，邦家搔忧。
3590,巽之需,贝赎狸，不听我辞。系于虎须，牵不得来。
3591,巽之讼,一簧两舌，佞言谄语。三奸成虎，曾母投杼。
3592,巽之师,魁行摇尾，逐云吹水。污泥为陆，下田宜稷。
3593,巽之比,天门九重，深内难通。明登至莫，不见神公。
3594,巽之小畜,闇目失明，耳阏不聪。陷入深渊，灭顶忧凶。
3595,巽之履,雾露早霜，日暗不明。阴阳孽疾，年谷大伤。
3596,巽之泰,三阶土廊，德义明堂。交让往来，享燕相承。箕伯朝王，锡我玄黄。
3597,巽之否,争鸡失羊，利得不长。陈蔡之患，赖楚以安。
3598,巽之同人,天旱水涸，枯槁无泽，未有所获。
3599,巽之大有,陶朱白圭，善贾息赀。公子王孙，富利不贫。
3600,巽之谦,龟厌江海，陆行不止。自令枯槁，失其都市，忧悔无咎。
3601,巽之豫,黄鸟采蓄，既嫁不答。念吾父兄，思复邦国。
3602,巽之随,田鼠野鸡，意常欲逃。拘制笼槛，不得动摇。
3603,巽之蛊,平国不君，夏氏作乱。乌号窃发，灵公殒命。
3604,巽之临,巨蛇大，战于国郊。上下闭塞，君主走逃。
3605,巽之观,谗言乱国，覆是为非。伯奇流离，共子忧哀。
3606,巽之噬嗑,郁不明，为阴所伤。众雾集聚，共夺日光。
3607,巽之贲,望城抱子，见邑不殆。公孙上堂，大君欢喜。
3608,巽之剥,三虫为蛊，刬迹无与。胜母盗泉，君子弗处。
3609,巽之后,车驰人趋，卷甲相求。齐鲁寇战，败于犬丘。
3610,巽之无妄,欲访子车，善相欺绐。桓叔相迎，不见所期。
3611,巽之大畜,争鸡失羊，亡其金囊，利得不长。陈蔡之患，赖楚以安。
3612,巽之颐,岁暮花落，阳入阴室。万物伏匿，利不可得。
3613,巽之大过,晨风文翰，大举就温。昧过我邑，羿无所得。
3614,巽之坎,时鹄抱子，见蛇何咎。室家俱在，不失其所。
3615,巽之离,隐隐大雷，雾霈为雨。有女痴狂，惊骇邻里。
3616,巽之咸,无足断跟，居处不安，凶恶为患。
3617,巽之恒,破筐敝筥，弃捐于道，不复为宝。
3618,巽之遯,三鸡啄粟，十雏从食。饥鸢卒击，亡其两叔。
3619,巽之大壮,乘车七百，以明文德。践土葵丘，齐晋受福。
3620,巽之晋,百足俱行，相辅为强。三圣翼事，王室宠光。
3621,巽之明夷,典册法书，藏阁兰台。虽遭溃乱，独不遇灾。
3622,巽之家人,西诛不服，恃强负力。倍道趋敌，师徒败覆。
3623,巽之睽,春阳生草，夏长条。万物蕃滋，充宝益有。
3624,巽之蹇,磝硗秃白，不生黍稷。无以供祭，祇灵乏祀。
3625,巽之解,牵衣涉河，水深渍罢。幸赖舟子，济脱无他。
3626,巽之损,宜行贾市，所求必倍。载喜抱子，与利为友。
3627,巽之益,兄征东夷，弟伐辽西。大克胜还，封居河间。
3628,巽之夬,初虽惊惶，后乃无伤。受其福庆，相孝为王。
3629,巽之姤,随风乘龙，与利相逢。田获三倍，商旅有功。憧憧之邑，长安无他。
3630,巽之萃,鱼扰水浊，寇围吾邑。城危不安，惊恐狂惑。
3631,巽之升,虽塞复通，履危不凶，保其明功。
3632,巽之困,坤厚地德，庶物蕃息。平康正直，以绥大福。
3633,巽之井,山水暴怒，坏梁折柱。稽难行旋，留连愁苦。
3634,巽之革,使燕筑室，身不庇宿。家无聊赖，瀸我衣服。
3635,巽之鼎,矢石所射，襄公剧。吴子巢门，伤病不治。
3636,巽之震,日月运行，一寒一暑。荣宠赫赫，不可得保。颠颠坠坠，更为士伍。
3637,巽之艮,宫门悲鸣，臣围其君，不得东西。
3638,巽之渐,戴盆望天，不见星辰。顾小失大，福逃墙外。
3639,巽之归妹,天之所明，祸不遇家。反目相逐，终得知美。
3640,巽之丰,天阴霖雨，涂行泥潦。商人休止，市无所有。
3641,巽之旅,嘉门福喜，增累盛炽。日就有德，宜其家国。
3642,巽之兑,南山之阳，华叶将将。嘉乐君子，为国宠光。
3643,巽之涣,画龙头颈，文章未成。甘言美语，诡辞无名。
3644,巽之节,婴儿孩子，未有知识。彼童而角，乱我政事。
3645,巽之中孚,阴作大姧，欲君勿言。鸿鹄利口，发其祸端。荆季怀忧，张伯被患。
3646,巽之小过,德之流行，利之四乡。雨师洒道，风伯逐殃。巡狩封禅，以告成功。
3647,巽之既济,禹将为君，装入昆仑。稍进阳光，登见温汤，功德昭明。
3648,巽之未济,五岳四渎，含润为德。行不失理，民赖恩福。
3649,兑之兑,班马还师，以息劳疲。役夫嘉喜，入户见妻。
3650,兑之乾,践履危难，脱厄去患。入福喜门，见诲大君。
3651,兑之坤,子鉏执麟，春秋作经。元圣将终，尼父悲心。
3652,兑之屯,夹河为婚，期至无船。摇心失望，不见所欢。
3653,兑之蒙,天孙帝子，与日月处。光荣于世，福禄祉祉。
3654,兑之需,三羊争雌，相随奔驰。终日不食，精气劳疲。
3655,兑之讼,禹召诸侯，会稽南山。执玉万国，天下康安。
3656,兑之师,早霜晚雪，伤我禾麦。损功弃力，饥无所食。
3657,兑之比,嵩融持，杜伯荷弩。降观下国，诛逐无道。夏商之季，失福逃走。
3658,兑之小畜,生有圣德，上配太极。皇灵建中，受我以福。
3659,兑之履,下田陆黍，万华生齿。大雨霖集，波病溃腐。
3660,兑之泰,子畏于匡，困厄陈蔡。明德不危，竟得免害。
3661,兑之否,有两赤鹞，从五隼噪。操矢无筈，趋释尔射。扶伏听命，不敢动摇。
3662,兑之同人,当得自知，不逢凶灾。衰者复兴，终无祸来。
3663,兑之大有,朽根刖树，华叶落去。卒逢火焱，随风僵仆。
3664,兑之谦,葛生衍蔓，絺绤为愿。家道笃厚，父兄悦喜。
3665,兑之豫,东行求玉，反得弊石。名曰无直，字曰丑恶，众所贱薄。
3666,兑之随,瞻白用弦，驽孱恐怯。任力堕劣，如猬见鹊。偃视恐伏，不敢拒格。
3667,兑之蛊,疮痍多病，宋公危殆。吴子巢门，陨命失所。
3668,兑之临,东山西岳，会合俱食。百喜送从，以成恩福。
3669,兑之观,舞非其处，失节多悔，不合我意。
3670,兑之噬嗑,南循汝水，伐树斩枝。过时不遇，惄如周饥。
3671,兑之贲,公孙驾骊，载游东齐。延陵说产，遗季纻衣。
3672,兑之剥,乘舆八百，以明文德。践土葵丘，齐晋受福。
3673,兑之复,雄处弱水，雌在海滨。别离将食，悲哀于心。
3674,兑之无妄,结网得鲜，受福安坐，终无患祸。
3675,兑之大畜,秋南春北，随时休息。处和履中，安无忧凶。
3676,兑之颐,启户开门，巡狩释冤。夏台羑里，汤文悦喜。
3677,兑之大过,符左契右，相与合齿。乾坤利贞，乳生六子。长大成就，风言如母。
3678,兑之坎,饥蚕作室，丝多乱绪，端不可得。
3679,兑之离,东壁余光，数暗不明。主母嫉妬，乱我事业。
3680,兑之咸,白茅缩酒，灵巫拜祷。神嗜饮食，使君寿考。
3681,兑之恒,范公陶朱，巧贾货资。东之营丘，易字子皮。抱珠载金，多得利归。
3682,兑之遯,三羖五牂，相随俱行。迷入空泽，循谷直北。经涉六驳，为所伤贼。
3683,兑之大壮,雄鹄延颈，欲飞入关。雨师洒道，瀸我袍裘。车重难迁，侍者稽首。
3684,兑之晋,中年蒙庆，今岁受福。必有所得，荣宠受禄。
3685,兑之明夷,禄如周公，建国洛东，父子俱封。
3686,兑之家人,安床厚褥，不得久宿。弃我嘉，困于东国。投杼之忧，不成灾福。
3687,兑之睽,蓄积有余，粪土不居。
3688,兑之蹇,心愿所喜，乃今逢时。得我利福，不离兵革。
3689,兑之解,目不可合，忧来搔足。怵惕危惧，去其邦族。
3690,兑之损,福德之土，欢悦日喜。夷吾相桓，三归为臣，赏流子孙。
3691,兑之益,夏姬附耳，心听悦喜，利以博取。
3692,兑之夬,叔迎伯兄，遇巷在阳。君子季姬，并坐鼓簧。
3693,兑之姤,徙巢去家，南遇白乌。东西受福，与喜相得。
3694,兑之萃,舜登大禹，石夷之野。征诣王庭，拜治水土。
3695,兑之升,江河淮海，天之都市。商人受福，国家富有。
3696,兑之困,隐隐填填，火烧山根。不润我邻，独不蒙恩。
3697,兑之井,闇昧不明，耳聋不聪。陷入深渊，灭顶忧凶。
3698,兑之革,鸟鸣喈喈，天火降下。燔我馆舍，灾及妃后。
3699,兑之鼎,十鸡百雏，常与母俱。抱鸡捕虎，谁肯为侣。
3700,兑之震,营城洛邑，周公所作。世建三十，年厯八百。福佑盘结，坚固不落。
3701,兑之艮,三人俱行，别离将食。一身五心，反复迷惑。
3702,兑之渐,三虎搏狼，力不相当。如鹰格雉，一击破亡。
3703,兑之归妹,养虎畜狼，还自贼伤。无事招祸，自取灾殃。
3704,兑之丰,后时失利，不得所欲。
3705,兑之旅,雉兔之东，以野为场。见鹰惊走，死于谷口。
3706,兑之巽,秋蛇向穴，不失其节。夫人姜氏，自齐复入。
3707,兑之涣,鸟鸣葭端，一呼三颠。摇动东西，危魂不安。
3708,兑之节,命夭不遂，死多鬼祟。妻子啼喑，早失其雄。
3709,兑之中孚,茆屋结席，崇我文德。三辰旗旗，家受其福。
3710,兑之小过,罗网四张，鸟无所翔。征伐困极，饥穷不食。
3711,兑之既济,天成地安，积石为山。润洽万里，人赖其欢。
3712,兑之未济,铜人铁柱，暴露劳苦。终月卒岁，无有休止。
3713,涣之涣,望幸不到，文章未就。王子逐兔，犬踦不得。
3714,涣之乾,猋风阻越，车驰揭揭。弃古追思，失其和节，忧心惙惙。
3715,涣之坤,蛇得泽草，不忧危殆。
3716,涣之屯,两犬争鬬，股疮无处。不成仇雠，行解却去。
3717,涣之蒙,因祸受福，喜盈其室，求事皆得。
3718,涣之需,江有宝珠，海多大鱼。亟行疾去，可以得财。
3719,涣之讼,三牛生狗，以戌为母。荆夷上侵，姬伯出走。
3720,涣之师,安息康居，异国穹庐。非君习俗，使伯忧惑。
3721,涣之比,行触天罡，马死车伤。身无聊赖，困穷乏粮。
3722,涣之小畜,裸裎逐狐，为人观笑。牝鸡司晨，主母乱门。
3723,涣之履,为季求妇，家在东海。水长无船，不见所欢。
3724,涣之泰,男女合室，二姓同食。婚姻孔云，宜我多孙。乾男坤女，
3725,涣之否,太微帝室，黄帝所直。藩屏周卫，不可得入。常安长在，终无祸患。
3726,涣之同人,赍金观市，欲买骝子。猾偷窃发，盗我黄宝。
3727,涣之大有,三人俱行，欲归故乡。望邑入门，拜见家亲。
3728,涣之谦,娶于姜吕，驾迎新妇。少齐在门，夫子悦喜。
3729,涣之豫,伯仲旅行，南求大牂。长孟病足，倩季负粮。柳下之宝，不失我邦。
3730,涣之随,洁身白齿，衰老复起。多孙众子，宜利姑舅。
3731,涣之蛊,独宿憎夜，嫫母畏昼。平王逐建，荆子忧惧。
3732,涣之临,追亡逐北，至山而得。稚叔相呼，反其室庐。
3733,涣之观,鸟飞无翼，兔走折足。虽欲会同，未见其功。
3734,涣之噬嗑,抱空握虗，鸮惊我雏，利去不来。
3735,涣之贲,山作大池，陆地为海。
3736,涣之剥,为虎所囓，泰山之阳。众多从者，莫敢救藏。
3737,涣之复,逶迤四牡，思归念母。王事靡盬，不得安处。
3738,涣之无妄,狝猴所言，语无成全。误我白马，使乾口来。
3739,涣之大畜,飞不远去，卑斯内侍，禄养丰富。
3740,涣之颐,大尾细要，重不可摇。阴权制国，平子逐昭。
3741,涣之大过,旦生夕死，名曰婴鬼，不可得祀。
3742,涣之坎,子畏于匡，困于陈蔡。明德不危，竟免厄害。
3743,涣之离,畏昏潜处，候时昭朗。卒逢白日，为世荣主。
3744,涣之咸,白鸟衔铒，鸣呼其子。旋枝张翅，来从其母。
3745,涣之恒,宫商角征，五音和起。君臣父子，弟顺有序。唐虞龙德，国无灾咎。
3746,涣之遯,季姬踟蹰，望孟城隅。终日至暮，不见齐候。
3747,涣之大壮,鬼哭于社，悲商无后。甲子昧爽，殷人绝祀。
3748,涣之晋,天之所予，福禄常在，不忧危殆。
3749,涣之明夷,比目四翼，相恃为福。姜氏季女，与君合德。
3750,涣之家人,翕翕，稍崩堕颠。灭其令名，长没不全。
3751,涣之睽,折若蔽目，不见稚叔。三足孤乌，远去家室。
3752,涣之蹇,羊肠九萦，相推稍前。止须王孙，乃能上天。
3753,涣之解,坤厚地德，蔗物蕃息。平康正直，以绥大福。
3754,涣之损,有莘外野，不逢尧主。复归穷处，心劳志苦。
3755,涣之益,咠长景行，来观柘桑。土伯有喜，都叔允藏。
3756,涣之夬,周师伐纣，战于牧野。甲子平旦，天下大喜。
3757,涣之姤,踰江求橘，并得大栗。烹羊食豕，饮酒歌笑。
3758,涣之萃,敝笱在梁，鲂逸不禁。渔父劳苦，焦喉乾口，虚空无有。
3759,涣之升,生有阴孽，制家非阳。逐送还床，张氏易公。忧祸重凶。
3760,涣之困,绝域异路，多有畏恶。使我惊惧，思吾故处。
3761,涣之井,迷行失道，不得牛马。百贾逃亡，市空无有。
3762,涣之革,雌鷟生雏，神异兴起。乘云龙腾，民戴为父。
3763,涣之鼎,叠叠累累，如岐之室。畜一息十，古公治邑。
3764,涣之震,疮疡疥瘙，孝妇不省。君多疣赘，四牧作去。
3765,涣之艮,羊头兔足，羸瘦少肉。漏囊败栗，利无所得。
3766,涣之渐,孽蔑徙靡，空无谁是。言季不明，乐减少解。
3767,涣之归妹,妹为貌慹，败君正色。作事不成，自为心贼。
3768,涣之丰,四马共辕，东上太山。骍骊同力，无有重难，与君笑言。
3769,涣之旅,阴变为阳，女化作男。治道得通，君臣相承。
3770,涣之巽,南国少子，材略美好。求我长女，贱薄不与。反得丑恶，后乃大悔。
3771,涣之兑,昭公失常，季氏悖狂。逊齐处野，丧其宠光。
3772,涣之饰,文山紫芝，雍梁朱草。生长和气，王以为宝。公尸侑食，福禄来处。
3773,涣之中孚,牵羊不前，与心戾旋。闻言不信，误绐丈人。
3774,涣之小过,东山西山，各自止安。心虽相望，竟未同堂。
3775,涣之既济,鹿求其子，虎庐之里。唐伯李耳，贪不我许。
3776,涣之未济,三虎上山，更相喧唤。心志不亲，如仇与怨。
3777,节之节,海为水王，聪圣且明。百流归德，无有叛逆，常饶优足。
3778,节之乾,虎豹怒咆，慎戒外忧。上下俱搔，士民无聊。
3779,节之坤,探穴得雏，鸠鹊俱来，使我心忧。
3780,节之屯,日望一食，常恐不足，禄命寡薄。
3781,节之蒙,良马疾走，千里一宿。逃难它乡，谁能追复。
3782,节之需,鹊巢鸠成，上下不亲。外内乖畔，子走失愿。
3783,节之讼,云龙集会，征讨西戎。招边定众，谁敢当锋。
3784,节之师,春多膏泽，夏润优渥。稼穑成熟，亩获百斛。
3785,节之比,僮妾独宿，长女未室，利无所得。
3786,节之小畜,四野不安，东西为患。退身止足，无出邦域。乃得全完，赖其生福。
3787,节之履,长宁履福，安我百国。嘉宾上堂，与季同床。
3788,节之泰,骐骥绿耳，章明造父。伯夙奏献，衰续厥绪。佐文成霸，为晋元辅。
3789,节之否,张陈嘉谟，赞成汉都。主欢民喜，其乐休休。
3790,节之同人,大面长头，来解君忧。
3791,节之大有,畏昏不行，待旦昭明。燎猎受福，老赖其庆。
3792,节之谦,伯去我东，首髪如蓬。长夜不寐，辗转空床。内怀惆怅，忧摧肝肠。
3793,节之豫,朽条腐索，不堪施用。安静候时，以待亲知。
3794,节之随,比目四翼，相倚为福。姜氏季女，与君合德。
3795,节之蛊,履阶升墀，高登崔嵬。福禄洋溢，依天之威。
3796,节之临,奢淫吝啬，神所不福。灵祇凭怒，鬼瞰其室。
3797,节之观,大步上车，南到喜家。送我狐裘，与福载来。
3798,节之噬嗑,南行西步，失次后舍。
3799,节之贲,喜乐踊跃，来迎名家。鹊巢百两，以成嘉福。
3800,节之剥,非理所求，谁敢相与。往来不获，徒劳道路。
3801,节之复,北虏匈奴，数侵边境。左衽为长，国犹未庆。
3802,节之无妄,狂不以理，伐乃无名。纵获臣子，伯功不成。
3803,节之大畜,景星照堂，麟游凤翔。仁施大行，颂声作兴。
3804,节之颐,文明之世，销锋铸耜。以道顺民，百王不易。
3805,节之大过,鸟飞无羽，鸡鬬折距。徒自长嗟，谁肯为侣。
3806,节之坎,羣队虎狼，囓彼牛羊。道路不通，妨农害商。
3807,节之离,商伯沈酒，庶兄奔走。淫女荡夫，仁德并孤。
3808,节之咸,三狸搏鼠，遮遏前后。当此之时，不能脱走。
3809,节之恒,陶叔孔圉，不处乱国。初虽未萌，后受庆福。
3810,节之遯,奋翅鼓翼，翱翔外国。逍遥北域，不入温室。
3811,节之大壮,德音孔博，升在王室。八极蒙佑，受其福禄。
3812,节之晋,当变立权，摘解患难。涣然冰释，大国以安。
3813,节之明夷,羽动角，甘雨续。草木茂，年岁熟。
3814,节之家人,天所佑助，福来祸去，君王何忧。
3815,节之睽,方喙宣口，圣智仁厚。释解倒悬，唐国大安。
3816,节之蹇,葛藟蒙棘，华不得实。谗佞乱政，使恩壅塞。
3817,节之解,皇母多恩，字养孝孙。脱于襁褓，成就为君。
3818,节之损,积冰不温，北陆苦寒。露宿多风，君子伤心。
3819,节之益,伯夷叔齐，贞廉之师。以德防患，忧祸不存。
3820,节之夬,一雌三雄，子不知公。乱我族类，使吾心愦。
3821,节之姤,主安多福，天禄所伏。居之宠昌，君子有光。
3822,节之萃,千岁槐根，身多斧瘢。树维枯屈，枝叶不出。
3823,节之升,周师伐纣，胜殷牧野。甲子平旦，天下大喜。
3824,节之困,日走月步，趋不同舍。夫妻反目，主君失礼。
3825,节之井,宣髪龙叔，为王主国。安土成稷，天下蒙福。
3826,节之革,讽德诵功，美周盛隆。奭旦辅成，光济冲人。
3827,节之鼎,三夜不寝，忧来益甚。戒以危惧，弃其安居。
3828,节之震,思愿所之，乃今逢时。洗濯故忧，拜其欢来。
3829,节之艮,噂噂嗫嗫，夜作昼匿。谋议我资，来窃吾室。空尽己财，几无以食。
3830,节之渐,骍牛无子，鸣于大野。申复阴征，还归其母，说以除悔。
3831,节之归妹,王良善御，伯乐知马。周旋步骤，行中规矩。止息有节，延命寿考。
3832,节之丰,释然远咎，避患害早。田获三狐，以贝为宝。
3833,节之旅,仁兽所处，国无凶咎。市贾十倍，复归惠里。
3834,节之巽,六目俱视，各欲有志。一言不同，乘戻生讼。
3835,节之兑,傅说王良，骖御四龙。周径万里，无有危凶。
3836,节之涣,伯仲叔季，日暮寝醉。醉醒失明，丧其贝囊，卧拜道旁。
3837,节之中孚,江有宝珠，海多大鱼。亟行疾至，可以得财。
3838,节之小过,远视千里，不见所持。离娄之明，无益于耳。
3839,节之既济,弱足刖跟，不利出门。市贾无嬴，折亡为患。
3840,节之未济,利尽得媒，时不我来。鸣雌深涉，寡宿独居。
3841,中孚之中孚,鸟鸣嘻嘻，天火将下。燔我屋室，灾及姤后。
3842,中孚之乾,黄虹之野，贤君所在。管叔为相，国无灾咎。
3843,中孚之坤,符左契右，相与合齿。乾坤利贞，乳生六子。长大成就，风言如母。
3844,中孚之屯,蝗啮我稻，驱不可去。实穗无有，但见空藳。
3845,中孚之蒙,婴孩求乳，母归其子，黄麑悦喜。
3846,中孚之需,折若蔽目，不见稚叔。失旅亡民，远去家室。
3847,中孚之讼,牂羊羵首，君子不饱。年饥孔荒，士民危殆。
3848,中孚之师,灵龟陆处，盘桓失所。伊子退耕，桀乱无辅。
3849,中孚之比,威约拘囚，为人所诬。皋陶平理，几得脱免。
3850,中孚之小畜,乌升鹊举，照临东海。尨降庭坚，为陶叔后。封于英六，福履绥厚。
3851,中孚之履,四目相视，稍近同轨。日昳之后，见吾伯姊。
3852,中孚之泰,大步上车，南至喜家。送我狐裘，与福载来。
3853,中孚之否,穿都相合，未敢面见。媒妁无良，使我不乡。
3854,中孚之同人,鸿飞遵陆，公出不复，伯氏客宿。
3855,中孚之大有,代戍失期，患生无知。惧以发难，为我开基，邦国忧愁。
3856,中孚之谦,伯氏争言，战于龙门。构怨结祸，三世不安。
3857,中孚之豫,周政养贼，背生人足。陆行不安，国危为患。
3858,中孚之随,蜩螗欢喜，草木畅茂。百果蕃生，日益富有。
3859,中孚之蛊,魃为灾虐，风吹云却。止不得复，复归其宅。
3860,中孚之临,乘骝驾骊，游至东齐。遭遇行旅，逆我以资，厚得利归。
3861,中孚之观,凤生七子，同巢共乳，欢悦相保。坤文，故曰凤。
3862,中孚之噬嗑,桃雀窃脂，巢于小枝。动摇不安，为风所吹。心寒漂摇，常忧殆危。
3863,中孚之贲,东山西山，各自止安。虽相登望，竟未同堂。
3864,中孚之剥,匍匐出走，惊惧惶恐。白虎生孙，蓐收在后。
3865,中孚之复,重弋射隼，不知所定。质疑蓍龟，告以肥牡。明神答报，宜利止居。
3866,中孚之无妄,开门内福，喜至我侧。加以善祥，为吾室宅。宫城洛邑，以昭文德。
3867,中孚之大畜,鸟飞狐鸣，国乱不宁。下强上弱，为阴所刑。
3868,中孚之颐,三鸡啄粟，八雏从食。饥鹰卒击，失亡两叔。
3869,中孚之大过,叹息不悦，忧从中出。丧我金罂，无妄失位。
3870,中孚之坎,刚柔相呼，二姓为家。霜降既同，惠我以仁。
3871,中孚之离,襄送季女，至于荡道。齐子旦夕，留连久处。
3872,中孚之咸,低头窃视，有所畏避。行作不利，酒酢鱼馁，众莫贪嗜。
3873,中孚之恒,典册法书，藏阁兰台。虽遭乱溃，独不遇灾。
3874,中孚之遯,旦醉病酒，暮即瘳愈，独不及咎。
3875,中孚之大壮,画龙头颈，文章未成。甘言美语，说辞无名。
3876,中孚之晋,日月运行，一寒一暑。荣宠赫赫，不可得保。颠踬殒堕，更为士伍。
3877,中孚之明夷,争利王市，朝多君子。苏氏六国，获其荣宠。
3878,中孚之家人,六蛇奔走，俱入茂草。惊于长途，畏惧啄口。
3879,中孚之睽,悬貆素餐，食非其任。失轝剥庐，休坐徙居。
3880,中孚之蹇,欢欣九子，俱见大喜。提携福至，王孙是富。
3881,中孚之解,伯夷叔齐，贞廉之师。以德防患，忧祸不存。
3882,中孚之损,雄圣伏名，人匿麟惊。走凤飞北，乱溃未息。
3883,中孚之益,久鳏无偶，思配织女。求其非望，自令寡居。
3884,中孚之夬,破亡之国，天所不福，难以止息。
3885,中孚之姤,老慵多却，弊政为贼。阿房骊山，子婴失国。
3886,中孚之萃,三羖六牂，相随俱行。迷入空泽，经涉虎庐。为所伤贼，死于牙腹。
3887,中孚之升,喋嗫噱嚾，昧冥相抟。多言少实，语无成事。
3888,中孚之困,舞阳渐离，击筑善歌。慕丹之义，为燕助轲。阴谋不遂，矐目死亡，功名何施。
3889,中孚之井,尹氏伯奇，父子分离。无罪被辜，长舌为灾。
3890,中孚之革,五精乱行，政逆皇恩。汤武赫怒，共伐我域。
3891,中孚之鼎,西厯玉山，东入玉门。登上福堂，饮万岁浆。
3892,中孚之震,行触大忌，与司命忤。执囚束缚，拘制于吏，幽人有喜。
3893,中孚之艮,机父不贤，朝多谗臣。君失其政，保家久贫。
3894,中孚之渐,三人俱行，北求大牂。长孟病足，倩季负粮。柳下之宝，不失我邦。
3895,中孚之归妹,鹄思其雄，欲随凤东。顺理羽翼，出次须日。中留北邑，复返其室。
3896,中孚之丰,常德自如，不逢祸灾。
3897,中孚之旅,白鹄游望，君子以宁。履德不愆，福禄来成。
3898,中孚之巽,肤敏之德，发愤晨食。虏豹禽说，为王得福。
3899,中孚之兑,百足俱行，相辅为强。三圣翼事，王室宠光。国富民康。
3900,中孚之涣,生不逢时，困且多忧。年老衰极，中心悲愁。
3901,中孚之节,出门蹉跌，看道后旅。买羊逸亡，取物逃走。空手握拳，坐恨为咎。
3902,中孚之小过,牧羊稻田，闻虎喧讙。畏惧悚惕，终无祸患。
3903,中孚之既济,龙潜凤北，箕子变服。阴孽萌作。
3904,中孚之未济,国无比邻，相与争强。纷纷匈匈，天下扰攘。
3905,小过之小过,初虽惊惶，后乃无伤。受其福庆，永永其祥。
3906,小过之乾,积德累仁，灵佑顺信，福祉日增。
3907,小过之坤,谨慎重言，不幸遭患。周召述职，脱免牢门。
3908,小过之屯,鸟飞鼓翼，喜乐尧德。虞夏美功，要荒宾服。
3909,小过之蒙,牙孽生齿，室堂启户。幽人利贞，鼓翼起舞。
3910,小过之需,使伯采桑，拒不肯行。与叔争讼，更相毁伤。
3911,小过之讼,手足易处，头尾颠倒。公为雌妪，乱其蚕织。
3912,小过之师,匠卿操斧，豫章危殆。袍衣脱剥，禄命讫已。
3913,小过之比,天女踞床，不成文章。南箕无舌，饭多沙糠。虐众盗名，雌雄折颈。
3914,小过之小畜,大椎破毂，长舌乱国。墙茨之言，三世不安。
3915,小过之履,衔命辱使，不堪厥事。中堕落去，更为斯吏。
3916,小过之泰,三蛇共室，同类相得。甘露时降，生我百谷。
3917,小过之否,衣宵夜游，与君相逢。除患解惑，使我不忧。
3918,小过之同人,被髪兽心，难与为邻。来如风云，去如绝弦，为狼所残。
3919,小过之大有,刚柔相呼，二姓为家。霜降既同，惠我以仁。
3920,小过之谦,牛马聋瞆，不晓齐味。委以鼎俎，治乱愦愦。
3921,小过之豫,低头窃视，有所畏避。行作不利，酒酢鱼餧，众莫贪嗜。
3922,小过之随,两师娶妇，黄岩季子。成礼既婚，相呼南去。膏泽下土，年岁大有。
3923,小过之蛊,戴盆望天，不见星辰。愿小失大，遁逃墙外。
3924,小过之临,二人辇车，徙去其家。井沸釜鸣，不可以居。
3925,小过之观,坏臂反肘，怒不可止。狼戻腹心，无与为市。
3926,小过之噬嗑,汤火之忧，转解喜来。
3927,小过之贲,忠信辅成，王政不倾。公刘肇基，文武绥之。
3928,小过之剥,登高斩木，顿踬蹈险。车倾马罢，伯叔吁嗟。
3929,小过之复,桑之将落，陨其黄叶。失势倾侧，而无所立。
3930,小过之无妄,鸾凤翱翔，集于家国。念我伯姊，与母相得。
3931,小过之大畜,阴淫所居，盈溢过度，伤害禾稼。
3932,小过之颐,霄冥高山，道险峻难。王孙罢极，困于阪间。
3933,小过之大过,和璧隋珠，为火所烧。冥昧失明，夺精无光，弃于道旁。
3934,小过之坎,虞君好神，惠我老亲。恭承宗庙，虽愠不去，复我内室。
3935,小过之离,爪牙之士，怨毒祈父。转忧与己，伤不及母。
3936,小过之咸,仓盈庾亿，宜稼黍稷，年岁有息。
3937,小过之恒,窗牖户房，通利明光。贤智辅圣，仁德大行。家给人足，海内殷昌。
3938,小过之遯,切切之患，凶重忧荐，为虎所吞。
3939,小过之大壮,水无鱼滋，陆为海涯。君子失居，小人相携。
3940,小过之晋,九疑郁林，沮湿不中。鸾凤所恶，君子攸去。
3941,小过之明夷,六翮泛飞，走归不及。脱归王室，亡其骍特。
3942,小过之家人,不直庄公，与我争讼。媒伯无礼，自令壅塞。
3943,小过之睽,疮痍多病，宋公危残。吴子巢门，殒命失所。
3944,小过之蹇,失羊捕牛，无损无忧。
3945,小过之解,夏麦麸，霜击其芒。疾君败国，使我诛伤。
3946,小过之损,昧昧闇闇，不知白黑。风雨乱扰，光明伏匿，幽王失国。
3947,小过之益,执斧破薪，使媒求妇。和合二姓，亲御饮酒。色比毛嫱，姑公悦喜。
3948,小过之夬,六疾生狂，痴走妄行。北入患门，与祸为邻。
3949,小过之姤,驱羊就羣，佷不肯前。庆季愎谏，子之被患。
3950,小过之萃,二人共路，东趋西步。十里之外，不相知处。
3951,小过之升,义不胜情，以欲自营。几利危躬，折角摧颈。
3952,小过之困,骚骚扰扰，不安其类。疾在颈项，凶危为忧。
3953,小过之井,三河俱合，水怒涌跃。坏我王室，民困于食。
3954,小过之革,阳曜旱疾，伤病稼穑，农人无食。
3955,小过之鼎,流浮出食，载豢入屋。释辔系马，西南庑下。
3956,小过之震,门户之居，可以止舍。进仕不殆，安乐相保。
3957,小过之艮,过时不归，雌雄苦悲。徘徊外国，与母分离。
3958,小过之渐,中田有庐，疆埸有瓜。献进皇祖，曾孙寿考。
3959,小过之归妹,失时无友，覆家出走，傫如丧狗。
3960,小过之丰,反鼻歧头，二寡独居。
3961,小过之旅,衣裳颠倒，为王来呼。成就东周，封受大福。
3962,小过之巽,飞不远去，还归故处，兴事多悔。
3963,小过之兑,含血走禽，不晓五音。瓠巴鼓瑟，不悦于心。
3964,小过之涣,求玉获石，非心所欲，祝愿不得。
3965,小过之节,山崩谷绝，大福尽竭。泾渭失纪，玉厯既已。
3966,小过之中孚,嗔目惧怒，不安其居。散涣府藏，无有利得。
3967,小过之既济,众邪充侧，凤凰折翼。微子复北，去其邦国。
3968,小过之未济,六月采，征伐无道。张仲方叔，克敌饮酒。
3969,既济之既济,玄兔指掌，相与相恃。证讯诘问，诬情自直。宛死谁告，口为身祸。
3970,既济之乾,游驹石门，騄耳安全。受福西邻，归隐玉泉。
3971,既济之坤,阳春草生，万物风兴。君子所居，祸灾不到。
3972,既济之屯,人无足，法缓除。牛出雄，走羊惊。不失其家。
3973,既济之蒙,泰山上奔，变见太微。陈吴废忽，作为祸患。
3974,既济之需,乘龙吐光，先暗后明。燎猎大得，六师以昌。
3975,既济之讼,羊头兔足，羸瘦少肉。漏囊败粟，利无所得。
3976,既济之师,因祸受福，喜盈其室。螟虫不作，君无苛忒。
3977,既济之比,舜升大禹，石夷之野。征诣王庭，拜治水土。
3978,既济之小畜,乌子鹊雏，常与母俱。顾类羣族，不离其巢。
3979,既济之履,夷羿所射，发辄有获。矰加鹊鹰，双鸟俱得。
3980,既济之泰,晨风文翰，大兴就温。昧过我邑，羿无所得。
3981,既济之否,六喜三福，南至欢国。与喜同乐，嘉我洁德。
3982,既济之同人,鬬龙股折，日遂不明。自外为主，弟伐其兄。
3983,既济之大有,蒙庆受福，有所获得，不利出域。
3984,既济之谦,蛮夷戎狄，太阴所积。涸冰冱寒，君子不存。
3985,既济之豫,畏昏潜处，候旦昭明。卒逢白日，为世荣主。
3986,既济之随,水流趋下，欲至东海。求我所有，买鲔与鲤。
3987,既济之蛊,冠带南行，与福喜期。徼于嘉国，拜位逢时。
3988,既济之临,莎鸡振羽，为季门户。新沐弹冠，仲父悦喜。
3989,既济之观,结衿流粥，遭谗桎梏。周召述职，身受大福。
3990,既济之噬嗑,田鼠野鸡，意常欲逃。拘制笼槛，不得动摇。
3991,既济之贲,居华巅，观浮云。风不摇，雨不濡。心平安，无咎忧。
3992,既济之剥,倾倚将颠，乱不能存。英雄作业，家困无年。
3993,既济之复,心愿所喜，今乃逢时。保我利福，不离兵革。
3994,既济之无妄,灵龟陆处，盘桓失所。阿衡退耕，夏封于国。
3995,既济之大畜,弱水之右，有西王母。生不知老，与天相保。不利行旅。
3996,既济之颐,抱瑰求金，日暮坐吟。终月卒岁，竟无成功。
3997,既济之大过,言笑未毕，忧来暴卒。身加槛缆，囚系缚束。
3998,既济之坎,望幸不至，文章未成。王子逐兔，犬踦不得。
3999,既济之离,震悚恐惧，多所畏忌。行道留难，不可以步。
4000,既济之咸,雄狐绥绥，登山崔嵬。昭告显功，大福允兴。
4001,既济之恒,火起吾后，喜炙我庑。苍龙衔水，泉噀屋柱。虽忧无咎。
4002,既济之遯,危坐至暮，请求不得。膏泽不降，政戻民忒。
4003,既济之大壮,孟春和气，鹰隼搏鸷，众雀忧愦。
4004,既济之晋,缓怯长奸，不能理冤。沈湎失节，君受其患。
4005,既济之明夷,鱼鳖贪饵，死于网钩。受危因宠，为身殃咎。
4006,既济之家人,金精耀怒，带剑过午。徘徊高库，宿于山谷。两虎相拒，弓弩满野。
4007,既济之睽,四目相望，稍近同光，并坐鼓簧。
4008,既济之蹇,茹芝饵黄，涂饮玉英。与神流通，长无忧凶。
4009,既济之解,求獐嘉乡，恶蛇不行。道出岐口，复反其床。
4010,既济之损,天门地户，幽冥不覩，不知所在。
4011,既济之益,跛足息肩，有所忌难。金城铁郭，以铜为关。藩屏自卫，安止无患。
4012,既济之夬,三雁俱飞，欲归稻池。经涉萑泽，为矢所射，伤我胸臆。
4013,既济之姤,济深难渡，濡我衣袴。五子善棹，脱无他故。
4014,既济之萃,饮酒作酗，跳起争鬬。伯伤叔僵，东家治丧。
4015,既济之升,跛踬未起，失利后市。蒙被殃咎，不得鹿子。
4016,既济之困,辰次降娄，建星中坚。子无远行，外颠霄陷。遂命讫终。
4017,既济之井,商风召寇，来呼外盗。间牒内应，与我争鬬。殚己宝藏，主人不胜。
4018,既济之革,甘露醴泉，太平机关。仁德感应，岁乐民安。
4019,既济之鼎,祭仲子突，要门逐忽。祸起子商，弟代其兄，郑文不昌。
4020,既济之震,反孼难步，留不及舍。露宿泽陂，亡其襦袴。
4021,既济之艮,虎狼结谋，相聚为保。伺候牛羊，病我商人。
4022,既济之渐,明德克敏，重华贡举。放勋征用，八哲蒙佑。
4023,既济之归妹,贫鬼守门，日破我盆。毁罂伤瓶，空虚无子。
4024,既济之丰,天命赤乌，与兵徼期。征伐无道，箕子游遨。
4025,既济之旅,威约拘囚，为人所诬。皋陶平理，剖械出牢。脱归家闾。
4026,既济之巽,羊惊虎狼，耸耳羣聚。无益威强，为齿所伤。
4027,既济之兑,初虽啼号，后必庆笑。光明照耀，百喜如意。
4028,既济之涣,马服长股，宜行善市。蒙佑楷耦，获金五倍。
4029,既济之节,应门内崩，诛贤杀暴。上下咸悖，景公失位。长归元洹，望妻不来。
4030,既济之中孚,执斧破薪，使媒求妇。和合二姓，亲御饮酒。色比毛嫱，姑悦公喜。
4031,既济之小过,两轮日转，南上大阪。四马共辕，无有险难，与禹笑言。
4032,既济之未济,千柱百梁，终不倾僵，周宗宁康。
4033,未济之未济,志慢未习，单酒糗脯。数至神前，欲求所愿，反得大患。
4034,未济之乾,旦生夕死，名曰婴鬼，不可得祀。
4035,未济之坤,大步上车，南到喜家。送我狐裘，与主俱来。
4036,未济之屯,西多小星，
4037,未济之蒙,北陆藏冰，君子心悲。困于粒食，鬼惊我门。
4038,未济之需,山水暴怒，坏梁折柱。稽难行旅，流连愁苦。
4039,未济之讼,[原缺]
4040,未济之师,狡兔趯趯，良犬逐咋。雄雌爰爰，为鹰所获。
4041,未济之比,增禄益福，喜来入室，解除忧惑。
4042,未济之小畜,骑龙乘风，上见神公。彭祖受刺，王乔赞通。巫咸就位，拜福无穷。
4043,未济之履,天火卒起，烧我旁里。延及吾家，空尽己财。
4044,未济之泰,金帛黄宝，宜与我市。嫁娶有息，利得过倍。
4045,未济之否,鬼魅之居，凶不可舍。
4046,未济之同人,鸟飞兔走，各有畏恶。雕鹰为贼，乱我室舍。
4047,未济之大有,初虽惊惶，后乃无伤，受其福庆。
4048,未济之谦,两金相击，勇气均敌。日月鬬战，不破不缺。
4049,未济之豫,曳纶河海，挂钓鲂鲤。王孙利得，以享众友。
4050,未济之随,犬畏狼虎，依人作辅。三夫执戟，伏不敢起，身安无咎。
4051,未济之蛊,蜘蛛结网，以伺行旅。青蝇嚵聚，以求膏腴。触我罗域，为网所得。
4052,未济之临,所望在外，鼎命方来。拭爵涤罍，炊食待之，不为季忧。
4053,未济之观,日月并居，常暗匪明。高山崩颠，丘陵为溪。
4054,未济之噬嗑,春服既成，载华复生。茎叶盛茂，实穗泥泥。
4055,未济之贲,华首山头，仙道所游。利以居止，常无咎忧。
4056,未济之剥,三狐嗥哭，自悲孤独。野无所游，死于丘室。
4057,未济之复,火中暑退，禾黍其食。商人不至，市空无有。
4058,未济之无妄,独立山巅，求麋耕田。草木不辟，秋饥无年。
4059,未济之大畜,火虽炽，在吾后。寇虽近，在吾右。身安吉，不危殆。
4060,未济之颐,囓囓，贫鬼相责。无有欢怡，一日九结。
4061,未济之大过,追亡逐北，至山而得。稚叔相呼，反其室庐。
4062,未济之坎,衔命辱使，不堪厥事。遂堕落去，更为斯吏。
4063,未济之离,被珠函玉，沐浴仁德。应聘唐国，四门穆穆。蟊贼不作，凶恶伏慝。
4064,未济之咸,机关不便，不能出言。精诚适通，为人所冤。
4065,未济之恒,瓮破缶缺，南行亡失。
4066,未济之遯,唇亡齿寒，积日凌根。朽不可用，为身灾患。
4067,未济之大壮,蒙惑憧憧，不知西东。魁罡指南，告我失中。利以宜止，去国忧患。
4068,未济之晋,乌鸱抟翼，以避阴贼。盗伺二女，赖厥生福。旱灾为疾，君无黍稷。
4069,未济之明夷,名成德就，项领不试。景公耄老，尼父逝去。
4070,未济之家人,言与心诡，西行东坐。鲧湮洪水，佞贼为祸。
4071,未济之睽,猃狁匪度，治兵焦获。伐镐及方，与周争强。元戎其驾，衰及夷王。
4072,未济之蹇,三火起明，雨灭其光。高位疾颠，骄恣诛伤。
4073,未济之解,阴涿川决，水为吾祟。使我心愦，毋树麻枲，居止凶殆。
4074,未济之损,厌浥晨夜，道多湛露。瀸衣濡袴，重难以步。
4075,未济之益,宜行贾市，所求必倍。载喜抱子，与利为友。
4076,未济之夬,阴变为阳，女化作男。治道得通，君臣相承。
4077,未济之姤,树蔽牡荆，生山旁。仇敌背憎，孰肯相迎。
4078,未济之萃,坐茵乘轩，据德宰臣。虞叔受命，六合和亲。
4079,未济之升,云兴蔽日，雨集草木，年茂岁熟。
4080,未济之困,播梅折枝，与母别离，绝不相知。
4081,未济之井,天旱水涸，枯槁无泽。困于沙石，未有所获。
4082,未济之革,圭璧琮璜，执贽见王。百里宁戚，应聘齐秦。
4083,未济之鼎,龙渴求饮，黑云景从。河伯捧醴，跪进酒浆，流潦滂滂。
4084,未济之震,雹梅零堕，心思愦愦，乱我灵气。
4085,未济之艮,鹿求其子，虎庐之里。唐伯李耳，贪不我许。
4086,未济之渐,穿匏挹水，篝铁然火。劳疲力竭，饥渴为祸。
4087,未济之归妹,龙生马渊，寿考且神。飞腾上天，舍宿轩辕，常居乐安。
4088,未济之丰,崔嵬北岳，天神贵客。温仁正直，主布恩德。闵哀不已，蒙受大福。
4089,未济之旅,鬼夜哭泣，齐失其国，为下所贼。
4090,未济之巽,二政多门，君失其权。三家专制，祸起季孙。
4091,未济之兑,望幸不到，文章未就。王子逐兔，犬踦不得。
4092,未济之涣,伯虎仲熊，德义渊泓。使布五教，阴阳顺序。
4093,未济之节,两足四翼，飞入家国。宁我伯姊，与母相得。
4094,未济之中孚,春秋祷祝，解祸除忧，君无灾咎。
4095,未济之小过,牧羊稻园，闻虎喧讙。畏惧悚息，终无祸患。
4096,未济之既济,大蛇巨鱼，相搏于郊。君臣隔塞，卫侯庐漕。
